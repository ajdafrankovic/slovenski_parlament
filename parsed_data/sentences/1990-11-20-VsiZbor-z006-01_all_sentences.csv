10,"Spoštovane poslanke, poslanci, člani Izvršnega sveta, dragi gostje, cenjeni novinarji!"
7,Pričenjamo skupno zasedanje zborov Skupščine Republike Slovenije.
11,"Dovolite mi, da vas seznanim s potekom dela današnjega skupnega zasedanja."
49,"Podpredsednik Izvršnega sveta Skupščine Republike Slovenije dr. Jože Mencinger nam bo najprej poročal o stanju v gospodarstvu Republike Slovenije in ukrepih za razreševanje gospodarske krize ter nam podal uvodno besedo k sklopu zakonov o privatizaciji podjetij, o Agenciji Republike Slovenije za privatizacijo in o Skladu Republike Slovenije za razvoj."
14,Obravnavo o teh temah bomo opravili pozneje na sejah posameznih zborov o tej temi.
26,"Skupno zasedanje bomo nadaljevali z obravnavo problematike reševanja posledic katastrofalnih poplav v Sloveniji, kjer pa bomo, tako kot so zbori sklenili, tudi razpravljali in glasovali skupaj."
27,"Prehajamo na PRVO TEMO, to je POROČILO O STANJU V GOSPODARSTVU REPUBLIKE SLOVENIJE IN UKREPIH ZA RAZREŠEVANJE GOSPODARSKE KRIZE ter UVODNO OBRAZLOŽITEV IZ SKLOPOV ZAKONOV O PRIVATIZACIJI."
11,"Besedo ima dr. Jože Mencinger, podpredsednik Izvršnega sveta Skupščine Republike Slovenije."
4,Spoštovane poslanke in poslanci!
26,"Ker ste ekspoze dobili na mizo skupaj s tabelami, ki kažejo stanje v gospodarstvu, ker imate tudi tabele, ki kvantificirajo privatizacijo, bo ta uvod nekoliko krajši."
15,"Hkrati se opravičujem za dostikrat zamenjani črki ž, š, kar je rezultat pisanja na računalnik."
31,"Sam uvod je sestavljen iz dveh delov; prikaza gospodarskih gibanj in gospodarskih ukrepov Izvršnega sveta, ki so ga zahtevali zbori Skupščine Republike Slovenije in uvoda k predloženim osnutkom zakonov o privatizaciji."
5,V prvem delu ugotavljam tole.
22,"Po soglasnem mnenju zborov Skupščine je bila ocena stanja v gospodarstvu, ki jo je za njihovo zasedanje, 25.10.1990, pripravil Izvršni svet, pomanjkljiva."
42,"Po enakem mnenju Družbenopolitičnega zbora in Zbora združenega dela so bile pomanjkljive aktivnosti Izvršnega sveta pri razbremenitvi gospodarstva, reševanju likvidnostnih problemov, kreditno-monetarni politiki, nezaposlenosti, vhodnih cenah, kar je nekoliko nejasno, kaj to pomeni - reorganizaciji javne uprave in samostojne ekonomske politike Republike Slovenije."
21,"Zato naj bi Izvršni svet pripravil nov predlog ukrepov, z možnimi scenariji kratkoročnih in dolgoročnih poti za izhod iz gospodarske krize."
25,"Zbor občin je izrazil podobno zaskrbljenost in podobne kritike in še posebej naložil Izvršnemu svetu, da zavzame stališče do predlaganih ukrepov delegata dr. Petra Glaviča."
25,"Ocene skupščine o delu Izvršnega sveta na gospodarskem področju, posebej pa še mnenje, da Izvršni svet nima ustreznega odnosa do hudih problemov, so povsem negativne."
24,"Ne glede na to pa zahtev po novih analizah Izvršni svet, tudi zaradi nujnejšega dela, ni mogel izpolniti do te seje Skupščine Republike Slovenije."
14,Pripravljen je le sumaren pregled gibanj in stanja v gospodarstvu ter ukrepov Izvršnega sveta.
10,"Kritika je upravičena, vendar je treba povedati tudi drugo stran."
13,"To je, da skupščina od Izvršnega sveta zahteva ukrepe, ki jih hkrati preprečuje."
15,"Tako, na primer ni mogoče zahtevati zmanjšanja obremenitev gospodarstva in hkrati nasprotovati znižanju davčnih stopenj."
27,"Zahtevati hitro reševanje problemov, sprejemanje zakonov pa zavlačevati ali od Vlade zahtevati nenehna poročila in odgovore na delegatska vprašanja, kot da bi pisanje takšnih odgovorov reševalo gospodarstvo."
16,"Toliko odgovor na kritiko dela Izvršnega sveta, preden preidemo na 1. točko, to je gospodarska gibanja."
16,"1) Več ali manj, pregled gospodarskih gibanj v letošnjem letu imate v tabelah, ki so priložene."
16,"Padanje gospodarske aktivnosti, ki jo merimo z gibanjem industrijske produkcije, se je v poletnih mesecih zaustavilo."
10,"Produkcija je začela septembra in oktobra počasi, čeprav negotovo, naraščati."
12,Gibanje produkcije v Sloveniji je bilo boljše kot v drugih delih države.
13,"2) Število zaposlenih v družbenem sektorju, predvsem v gospodarstvu, se je hitro zmanjševalo."
31,"Hitrost zmanjševanja se je umirila, ker pa je rast zaposlenosti v privatnem sektorju le še simbolična, brezposelnost hitro narašča, kot kaže tabela, in oktobra je bilo brez dela že 52.00 delavcev."
14,V juliju in avgustu je kot svetlejša točka začelo naraščati število prostih delovnih mest.
22,"3) Do konca oktobra je slovensko gospodarstvo izvozilo za 3,5 milijarde vrednosti blaga v dolarjih, se pravi, za 21% več kot lani."
7,Letošnji izvoz bo presegel 4 milijarde dolarjev.
19,Slovensko gospodarstvo je pa še več uvozilo; uvozilo je za 3.9 milijard dolarjev blaga ali 46% več kot lani.
12,Do konca oktobra je torej ustvarilo primanjkljaj v višini 386 milijonov dolarjev.
15,"Ta bi bil še mnogo večji, če bi upoštevali neocarinjeni privatni uvoz iz sosednjih dežel."
27,"Precenjen tečaj je torej povzročil pričakovano močno prelivanje od izvoznikov k uvoznikom in iz gospodarstva k prebivalstvu, ni pa zaradi tega prišlo do prelivanj v druge republike."
16,"V devetih mesecih je slovenska industrija prodala na jugoslovanskem trgu, se pravi zunaj Slovenije, 40,4% blaga."
4,Tam je kupila 24%.
21,"Od terjatev jih je bilo 50% na trgih zunaj Slovenije, od obveznosti, se pravi, od obveznosti do teh trgov pa 23,4%."
16,"Cene na drobno, katerih stopnje rasti so se zmanjševale do junija, so začele septembra hitro naraščati."
17,"Zaustavljanje inflacije je bilo v Sloveniji hitrejše kot v Jugoslaviji, preobrat v ponovni inflacijski vzpon pa počasnejši."
18,Tudi čisti izplačani osebni dohodki na zaposlenega so od junija rasli mnogo počasneje kot v drugih delih države.
16,"Temeljni problem je nastal v oktobru, to je odvijanje tempirane bombe ali pa hranilnih vlog prebivalstva."
43,"Zmanjševanje dinarskih in deviznih vlog, ki se je začelo v prvih dneh oktobra v Sloveniji in ki se je nato preneslo na druge dele države, je predvsem zmanjševanje iz političnih razlogov in je pripeljalo slovenski bančni sistem in gospodarstvo na rob finančnega zloma."
19,"Že do konca oktobra se je varčevanje prebivalstva zmanjšalo za 2,3 milijarde dinarjev in se v novembru pospešeno nadaljuje."
8,To banke seveda kompenzirajo s kontrakcijo kreditov gospodarstvu.
9,Posledica je popolna nelikvidnost gospodarstva in nezmožnost izplačila plač.
35,"Število blokiranih računov se je iz septembrskih 299 oziroma približno 300, kar se je držalo od poletja in s 140.000 delavci povečalo na 172.000 delavcev, ki so zaposleni v teh podjetjih in na 393 podjetij."
7,Povečal se je tudi povprečni znesek blokade.
9,Zveza med varčevanjem prebivalstva in to nelikvidnostjo je očitna.
22,"Z dvigi hranilnih vlog so bila praktično preko noči izničena prizadevanja za počasno okrevanje slovenskega gospodarstva, brez večjih socialnih in političnih pretresov."
13,Znaki za takšno okrevanje so očitni v več ali manj prej navedenih gibanjih.
26,"Ali pa, drugače rečeno, smo pred finančnim zlomom, ki ga Vlada ne more preprečiti, če nenehne politične proklamacije povzročajo vedno nove, vse manj obvladljive gospodarske probleme."
3,Toliko o stanju.
16,"Delovanje Vlade na gospodarskem področju je bilo usmerjeno k ciljem, ki so zapisani v programskih usmeritvah."
16,"To pa so: preprečevanje gospodarske zloma, uveljavitev normalnega gospodarskega sistema in priprave na gospodarsko osamosvojitev Slovenije."
14,"Navedene cilje je poskušala Vlada doseči s čim manjšimi gospodarskimi, socialnimi in političnimi pretresi."
29,"Posameznega med njimi ne more in noče doseči na račun drugega, ali tako, da najprej vse podre, kar največkrat zahtevajo njeni kritiki, ki seveda za to nikomur ne odgovarjajo."
12,Za preprečitev gospodarskega zloma v naslednjih mesecih morata biti izpolnjena dva pogoja.
33,"Radikalno znižanje stroškov, ki so visoki zaradi slabega dela, slabe organizacije in splošne preorganiziranosti družbe na republiški in občinski ravni ter v samem gospodarstvu, in šele na to zaradi plačevanja za zvezno državo."
8,"In drugič, svež denar za investicije v infrastrukturo."
36,"Vlada je za razliko od splošno razširjenega mnenja prepričana, da je zadrževanje rasti plač in nanje vezanih prispevkov, v kombinaciji s preprečevanjem verige stečajev, ne glede na to kaj se dogaja v drugih delih države, nujno."
31,"Z mnogo izrazitejšo politiko zadrževanja rasti plač, ali celo z njihovim absolutnim zmanjševanjem, bo Vlada morala nadaljevati, če hoče preprečiti še večjo brezposelnost in zagotoviti možnost za konkurenčnost na svetovnem trgu."
23,"Posebej še, ker bo slovensko gospodarstvo zaradi razkrajanja jugoslovanskega trga in osamosvajanja morala dosedanjo udeležbo zunanjetrgovinske menjave v družbenem produktu več kot podvojiti."
7,To pa brez znižanja stroškov ni mogoče.
27,"Vlada bo še naprej poskušala narediti vse, da ohrani pri življenju izvozni del gospodarstva, saj je zadržanje pridobljenih tujih trgov idealna možnost, ki jo ima slovensko gospodarstvo."
26,"Temu so bile ob neustrezni tečajnih politiki namenjene tudi subvencije neto deviznih prilivov v tretjem kvartalu, ki, priznam, niso ustrezen ukrep, vendar boljšega nismo mogli dobiti."
24,"Vlada doslej ni mogla bolj znižati direktnih dajatev, saj o tem odloča tudi ta parlament, čeprav so možnosti za razbremenitev v vseh delih gospodarstva."
21,"Prav zato Vlada že sedaj poziva skupščino k čimprejšnjemu sprejetju nove davčne zakonodaje, ki jo bo predložila na naslednjem zasedanju skupščine."
16,Gospodarsko stanje izsiljuje ukvarjanje s posameznimi velikimi gospodarskimi sistemi in regijskimi središči ter preprečevanje plazu stečajev.
9,To predstavlja daleč največji delež delovanja posameznih vladnih resorjev.
21,"Pri tem se Vlada zaveda, da gre največkrat le za začasno reševanje socialnih problemov, čeprav ob tem poskuša zagotavljati prestrukturiranje podjetij."
29,"V primerih, v katerih je stečaj posameznim podjetjem grozil zaradi dogodkov v Iraku, je Vlada uveljavlja določitev stečaja, dokler ne bi ustrezno posredovala Zvezna vlada in obljubljena pomoč tujine."
38,"Ker pa je očitno, da tega ne bo ali pa ne bo to kmalu, bo Vlada predložila skupščini sprejem zakona o odkupu vsaj dela letos zapadlih terjatev do Irka, ki po poročilih prizadetih podjetij znašajo 68 milijonov dolarjev."
15,"Vlada je proučila potencialne posledice trgovinske vojne, ki jo je začela Srbija in možnost protiukrepov."
27,"Vedeti je treba, da je slovenska industrija v prvih devetih mesecih 11,5% vseh prodaj blaga prodala na trgu Srbije, da je na tem trgu opravila 6,9% nakupov."
12,"V podjetjih s tega trga je imela 16% terjatev in 6,3% obveznosti."
25,"Zaradi takšnih razmerij ni mogoče, da bi Vlada Slovenije sprejemala ukrepe podobno, kot jih je sprejela Srbija, saj bi s tem le škodovala lastnemu gospodarstvu."
38,"Prepovedala pa bo plačilo taks prek računov SDK v Sloveniji, pozvala Zvezno vlado, da sprejme ustrezne ukrepe, nadaljevala in povečala zadrževanje sredstev za zmanjšanje škode in sprejela ukrepe za pomoč podjetjem, ki so s trgovinsko vojno najbolj prizadeta."
32,"Vendar Vlada prepušča podjetjem, da sama najdejo najboljše rešitve, saj so te odvisne od narave vezi s partnerji vseh v Srbiji, pri tem pa morajo upoštevati popolno negotovost poslovanja na teh trgih."
45,"Ker je nov gospodarski vzpon mogoče začeti le s tujimi vlaganji v gospodarsko infrastrukturo, najbrž po možnosti s koncesijami, katerih učinki bi se prenesli na ostalo gospodarstvo, Vlada navezuje stike z mednarodnimi organizacijami, državami, zlasti s tistimi, ki bi poskušale preko Slovenije prodreti v Evropo."
33,"Prikazovanje prednosti slovenskega gospodarstva pred drugimi gospodarstvi Vzhodne Evrope, pridobivanje tujih vlaganj in prepričevanje o nujnosti za specifično obravnavanje Slovenije, so namenjeni obisku tujih gospodarstvenikov pri nas in članov slovenske Vlade v tujini."
11,"Žal, moram ugotoviti, da so tujci zaradi političnega tveganja zelo zadržani."
41,"Ne glede na dejstvo, da so objektivno odprte nekatere poti za zadolževanje podjetij in Republike Slovenije v tujini, je treba povedati, da ponujena sredstva niso poceni in da so mnogokrat dvomljivega porekla in da se s takimi sredstvi seveda težko igramo."
27,"Vlada je svoj odnos do protiinflacijskega programa Zvezne vlade predstavila že večkrat, posebej v memorandumu o zahtevah Slovenije pri vodenju ekonomske politike v preostalih mesecih leta 1990."
33,"V njem so stališča slovenske Vlade do programa jasna, prav tako so v njem napovedani ukrepi, ki jih bo uveljavila, če Zvezna vlada napak v izvajanju v principu pravilnega programa ne bo popravila."
9,Sedanji ukrepi slovenske Vlade so sestavni del takšne politike.
28,"Od oktobra dalje skupaj z Narodno banko Slovenije, SDK bančnim sistemom ter neodvisnimi strokovnjaki zavoda dnevno spremlja likvidnost in uvaja ukrepe, ki preprečujejo zlom, brez zrušitve bančnega sistema."
23,"Prizadevanja so usmerjena predvsem v fiskalni in manj v denarni sistem, ker je ta mnogo bolj ranljiv za intervencije zveznih institucij v tujini."
25,"Sem sodi tudi prekinjeno plačevanje prometnega davka, ki je tudi odgovor na to, da Zvezna vlada ni izpolnila zahtev, ki jih je Vlada naslovila nanjo."
38,"Ker je neplačevanje že mnogo prej uvedla Srbija, Vlada predlaga skupščini, da prepove prenos prometnega davka, dokler svojih obveznosti ne poravna tudi Srbija in da pooblasti Izvršni svet za sprejem ukrepov, ki bi preprečili vse odlive v federacijo."
21,"Izvršni svet je ob sodelovanju na področju ekonomske politike ustvarjal tudi gospodarski istem, ki bo podoben gospodarskimi sistemom v tržnih gospodarstvih."
25,"Šele to bo omogočilo gospodarsko učinkovitost, in tudi za prihod tujcev je potrebno dvoje: jasno definirani lastninski odnosi in ustrezno ter vsakomur razumljiva davčna zakonodaja."
14,Tudi vsi ekonomsko-politični ukrepi namreč ne bodo prinesli rezultatov brez vzpostavitve normalnega gospodarskega sistema.
27,"Vlada za vzpostavitev normalnega gospodarskega sistema potrebuje zakonodajo, ki omogoča ekonomsko-politično delovanje, premostitveno zakonodajo, ki omogoča prehod v tržno gospodarstvo, sem sodi tudi osnutek zakona o privatizaciji."
23,"In tretjič, zakonodajo novega gospodarskega sistema, kamor sodi sklop zakonov s področja davčnega sistema, zaščite kmetijstva, zakona o delovnih razmerjih in tako naprej."
28,"Tudi pri spreminjanju gospodarskega sistema je, da bi se zmanjšali ekonomski in socialni pretresi, potreben postopen prehod s sedanje institucionalne ureditve in ne njeno odpravljanje brez neustrezne zamenjave."
11,"Takšne so, recimo, zahteve po tem, da se takoj zapre SDK."
14,"Pomanjkanje ljudi, spoznavanje institucij tržnega sistema je temeljni razlog za zaostajanje na tem področju."
16,Predlog reforme davčnega in fiskalnega sistema bo Vlada predložila z vrsto zakonov na naslednjem zasedanju skupščine.
48,"Vlada v tretjem delu ali pa odgovoru na tretjo usmeritev pripravlja izračune in scenarije za osamosvojitev Slovenije, ki jih bo, ko bo in če bo to potrebno, predložila parlamentu, ukvarja pa se tudi z ukrepi, ki bi jih bilo treba uveljaviti na vseh področjih gospodarjenja v takšnem primeru."
14,"Povsem gotovo je, da je osamosvojitev gospodarsko možna le, če bo slovensko gospodarstvo odprto."
9,Samo tako velikost gospodarstva ni pomembna za njegovo uspešnost.
41,"Prednosti slovenskega gospodarstva pred drugimi VE so sicer očitno, vendar bo tudi za slovensko gospodarstvo prehod v pravo tržno gospodarstvo moral temeljiti na velikih odrekanjih, zlasti še, če bo povezan s hkratnim osamosvajanjem, ki bo zahtevalo še hitrejše prilagajanje evropskim standardom."
28,"Očitno je, da bi Slovenija, hitreje kot Jugoslavija, mogla prilagoditi gospodarski sistem in da bi zaradi homogenosti mogla voditi ustreznejšo ekonomsko politiko in uveljaviti cenejšo in učinkovitejšo državo."
22,"Ne glede na naštete srednjeročne prednosti pa ni mogoče zanemariti nekajletnega prehodnega razdobja splošnega odrekanja, ki bo zelo težavno, saj bo prineslo:"
28,"1) vsaj začasno pretrganje gospodarskih vezi ali pa večine teh vezi in izgubo jugoslovanskega trga, tega pa zaradi nizke produktivnosti, ki je v Evropi ne moremo uveljaviti, rabimo;"
20,"2) blokado finančnih virov s strani mednarodnih finančnih institucij in dolgotrajna pogajanja o razdelitvi dediščine, ki je pa samo negativna."
21,"V drugem delu bom nekaj rekel še o zakonu o privatizaciji, ki ga imate, zato bom tu poskušal biti nekoliko krajši."
13,"Že dosedanje razprave o predlaganih zakonih so razkrile mnoge dvome, predvsem različne poglede."
26,"Nekateri so jasno spoznavni po interesih, drugi pa so tudi nevtralno strokovni in so skrajno negativni in hkrati tudi popolno zavračanje zakona o kot povsem neustreznega."
5,To v bistvu ne preseneča.
23,"Privatizacija pomeni preoblikovanje družbenih podjetij v kapitalske družbe in njihova privatizacija je enkraten zapleten proces, katerega gospodarski, socialni in politični učinki niso znani."
24,"Mnoge rešitve v predloženih zakonih se bodo v obravnavi pokazale kot napačne, mnoge se bodo kot take pokazale pozneje in jih bo treba spreminjati."
49,"Vendar je treba nekaj poudariti: pričakovanja, da se bo s privatizacijo takoj povečala učinkovitost ali pa, da je v privatizaciji mogoče uveljaviti pravičnost in prepričanje, da vrednost delnic samo raste in nikdar ne pada ali pa, da bomo imeli kapitalizem, v katerem bodo vsi enaki, so na žalost napačna."
7,Privatizacija samo ustvarja pogoje za gospodarsko učinkovitost.
51,"Zakona o privatizaciji, skupaj z zakonoma o Agenciji Republike Slovenije za privatizacijo in zakonom o Skladu, naj bi omogočili prehod iz družbene lastnine v vsakogar in nikogar lastninske oblike, ki jih poznajo sodobna tržna gospodarstva in to na načine, ki bi preprečili razpad podjetij in omejili razprodajo skupnega premoženja državljanov Slovenije."
7,Ti zakoni izhajajo iz načel programskih usmeritev.
24,"Nosilci privatizaciji so torej podjetja, v njej so udeleženi zaposleni managerji, upniki, nekdanji lastniki in država, ki nadzoruje proces s pomočjo Agencije in Sklada."
6,Med upniki imajo najpomembnejšo mesto banke.
18,"Kot upniki, ki jih bo treba sanirati na zvezni ali republiški ravni s pomočjo posebne Agencije za prestrukturiranje."
10,Zelo verjetno bo to mogoče narediti samo na republiški ravni.
14,Odločitev za takšno obliko privatizacije izhaja iz prednosti in slabosti različnih modelov in ciljev.
24,"Bila naj bi poskus ohraniti prednosti, ki sta jih v primerjavi z drugimi socialističnimi gospodarstvi v slovensko gospodarstvo prenesla decentralizirano upravljanje in omejena tržnost."
11,"Očitki, da tudi zdajšnji zakon vodi v podržavljanje, niso popolnoma upravičeni."
43,"Država s pomočjo Agencije proces le spremlja in nadzoruje, Sklad za razvoj pa je začasno proces le družbenega kapitala, s točno določenimi in zelo omejenimi upravljalskimi funkcijami, ki mu jih dajejo prednostne delnice, delnice brez pravic glasovanja, dokler seveda ne najdejo pravega lastnika."
23,"Privatizacija je dvostopenjski proces, ki sestoji iz preoblikovanja družbenega podjetja v kapitalsko družbo z znanimi lastniki in iz privatizacije v ožjem pomenu besede."
14,"Prvi del naj bi po zdajšnjih zahtevah zakona trajal dve leti, drugi del desetletja."
27,Prav razprava o številkah in datumu v osnutku zakona in njihovo spreminjanje naj bi določalo začetno sestavo lastnikov kapitala ter dejanski obseg in rok za pravo privatizacijo.
35,"Do nje naj bi prišlo s prodajo dela ali celega podjetja, kar bo najbrž manjkrat, pri kateri bo plačilo za nakup dobila republika ali pa z njegovo dokapitalizacijo, pri kateri bo plačilo ostalo v podjetju."
16,"Presoji možnosti privatizacije so namenjene tudi tabele, ki pa v bistvu kažejo le res velikosti problema."
14,"To so tabele, ki so posebej dodane oziroma, ki ste jih dobili na mizo."
4,Ne kažejo nič drugega.
23,"Takšne tabele imamo sicer po podatkih SDK za vsa podjetja v Sloveniji, tu so zbrana po panogah, zato da se vidi red velikosti."
8,Na te številke seveda nihče ne more prisegati.
34,"Nekatere so ocenjene, druge so dejanski podatki SDK, kažejo pa približna razmerja med družbenim kapitalom, višino plač in tako naprej in na nek način odražajo možnosti takšnih ali drugačnih oblik privatizacije v različnih panogah."
12,"Seveda, podatki po podjetjih pa kažejo možnosti za načine privatizacije po podjetjih."
19,"Zakon, kot veste, ne ureja preoblikovanja podjetij v gospodarski infrastrukturi, v bankah in zavarovalnicah in v podjetjih finančne infrastrukture."
25,"To pa ne pomeni, da privatizacija ne bi spremljala sanacije bančnega sistema, vendar gre to posebej, zlasti še, ker so podjetja močno zadolžena oziroma podkapitalizirana."
13,Zakon tudi ne ureja privatizacije v kmetijstvu in gozdarstvu ter v negospodarskih dejavnostih.
29,"Med najbolj sporne sestavine zakona se uvršča reprivatizacija, ki je posebnost zakona v primerjavi s podobno zakonodajo v drugih deželah Vzhodne Evrope in posebnost v primerjavi s teoretičnimi modeli."
25,"Te kritike so vsaj deloma rezultat nesporazuma, ki izhajajo iz prepričanja, da zakon onemogoča denacionalizacijo zemlje, hiš, stavbnih zemljišč, s katero se sploh ne ukvarja."
25,"Zakon se v svojem 54. členu nanaša samo na reprivatizacijo podjetij, ko nekdanjim lastnikom oziroma njihovim dedičem daje pravico, da uveljavijo odškodnino za odvzeta podjetja."
28,"Nekdanji podjetniki oziroma njihovi dediči naj bi bili po tem zakonu izenačeni z drugimi upniki, kot so banke ali država, odškodninski zahtevek pa naj bi uveljavili preko sodišč."
31,"Odškodnino naj bi dobili v obliki deleža v podjetju, ki je nastalo iz njihovega nekdanjega podjetja ali pa bi izplačala Republika Slovenije z delnicami drugih podjetij ali z drugimi vrednostnimi papirji."
9,Z denarjem te odškodnine Republika Slovenija ne more plačati.
11,Odškodninski zahtevki naj ne bi zaustavljali preoblikovanja podjetij v kapitalske družbe.
7,Saj šele takšno preoblikovanje omogoča ugotovitev deleža.
17,"Zakon zavrača vračanja delov podjetij v naravi, ker bi bilo to dolgotrajno in nepravično do nekdanjih lastnikov."
11,"Nekateri bi lahko nekaj dobili nazaj, drugih pa ne bi mogli."
18,"Prav tako bi bilo nepravično do podjetij, ker bi nekatera izgubila vitalne dele, druga pa manj pomembne dele."
11,"No, mnogo kritike je uperjenih v Agencijo in Sklad Republike Slovenije."
28,"Celo, če pustimo ob strani nekoliko paranoična mnenja o ""gas-planu"" in mednarodni zaroti, je precej razširjeno mnenje, da gre za instituciji, ki naj bi postali močnejši od Vlade."
17,"Tudi takšno mnenje je povsem neosnovano, njuno delo naj bi nadzoroval upravni odbor, sestavljen iz uglednih strokovnjakov."
27,"Za sodelovanje so med drugim že izvolili ljudi, kot so dr. Jože Pučnik, dr. Edo Pirkmajer, dr. Veljko Rus, dr. Bojan Zabel, gospod Mauri in še nekateri."
27,"Ob kritikah, ki sta jih deležna Agencija in Sklad pa so pojavljajo zahteve, da naj bi Agencija opravljala še naloge s področja denacionalizacije in vračanja zemlje kmetom."
24,"Tega Agencija in Sklad ne moreta opravljati, ker bi to popolnoma uničilo njuno delo, to morajo opravljati posebne institucije, strokovnjaki pravne in kmetijske stroke."
14,"Strah, da bi država ob privatizaciji pridobila prevelika sredstva, je, žal, tudi povsem odveč."
12,"Najbolj pogodbena oblika privatizacije bo dokapitalizacija, pri kateri sredstva ostanejo v podjetju."
29,"Poleg tega se tekoči dohodki stalno delijo, prinašajo v SPIZ in proračun republike, proračun pa sredstva namenja predvsem socialnim razvojnim in ekološkim programom ter za nadomestila lastnikov nacionaliziranega premoženja."
22,"Zakon predstavlja enkraten poseg v socialno strukturo slovenske družbe, in to v času, ki je zaradi sprejemanja drugih usodnih odločitev povsem neprimeren."
13,Pred njegovim sprejemanjem pa je kljub temu treba ugotoviti in odpraviti čimveč pomanjkljivosti.
6,Parlament prav gotovo ni bilo podržavljanje.
11,In še manj zastopanje interesov posameznih slojev ali pa celo posameznikov.
22,"Izvršni svet prosi poslance, pa tudi vse strokovnjake, za pripombe in predloge rešitev, s katerimi bi zboljšali zakon in ga napravili operativnega."
8,Pri tem je pa treba pripomnit še tole.
9,"Lahko je naložiti Vladi, naj zakon uskladi z razpravo."
8,"Problemi nastanejo takrat, kadar so pripombe popolnoma neusklajene."
4,Hvala lepa za potrpljenje.
9,"Hvala lepa, gospod dr. Jože Mencinger za uvodno besedo."
12,"Obravnavo še enkrat o teh temah, bomo opravili na sejah posameznih zborov."
21,"Predlagam, da pričnemo z drugo temo, z 2. TOČKO današnjega skupnega zasedanja, to je PROBLEMATIKA REŠEVANJA POSLEDIC KATASTROFALNIH POPLAV V SLOVENIJI."
39,"Dovolite mi, da se vam najprej zahvalim, da ste upoštevali pobudo Zbora združenega dela, da problematiko reševanja posledic katastrofalnih poplav v Sloveniji obravnavo in o njej sklepamo skupaj na podlagi 359. člena Ustave Republike Slovenije in 82. člena poslovnika."
51,"Danes ste na klop prejeli naslednja gradiva: Informacijo Republiškega sekretariata za varstvo okolja in urejanje prostora k problematiki reševanja posledic katastrofalnih poplav v Sloveniji, stališča pobude, in predloge Izvršnega sveta Skupščine občine Celje in osnutek ugotovitev, stališč in sklepov Skupščine Republike Slovenije ob obravnavi problematike reševanja posledic katastrofalnih poplav v Sloveniji."
12,Naše delo na tem skupnem zasedanju naj bi potekalo na naslednji način.
43,"Izvršni svet Skupščine Republike Slovenije smo zadolžili, da ob pripravi te obravnave, ko so že znane podrobnejše ocene stanja kot osnova za določitev aktivnosti za postopno reševanje oziroma odpravo posledic, upošteva pobude zborov ob obravnavi zakona o posebnem prispevku solidarnosti na prejšnji seji."
17,Zato vam bo uvodno obrazložitev podal republiški sekretar za varstvo okolja in urejanje prostora gospod Miha Jazbinšek.
50,"Dopolnilne obrazložitve na podlagi 121. člena poslovnika skupščine Republike Slovenije bodo podali gospod Anton Rojec, delegat Zbora občin in predsednik Skupščine občine Celje, s stališča aktivnosti za družbene dejavnosti dr. Jože Arzenšek, delegat Zbora združenega dela in s stališča lokalne infrastrukture za področje Luč dr. Anton Žuntar, delegat Zbora občin."
4,Nato bomo pričeli razpravo.
19,"Predlagam, da člani Odbora za splošno gospodarske zadeve spremljajo razpravo ter nam predlagajo evenetualno spremembo ugotovitev stališč in sklepov."
7,Ali se s takšnim načinom obravnave strinjate?
1,Hvala.
15,"Prosim predsednika Republiškega sekretariata za varstvo okolja in urejanje prostora, da nam poda uvodno obrazložitev."
12,"Prosim, gospod Miha Jazbinšek, republiški sekretar za varstvo okolja in urejanje prostora."
3,Gospe in gospodje!
43,Naloge v zvezi z izvajanjem ukrepov za zagotovitev osnovnih pogojev za življenje tudi na najbolj prizadetih območjih so bile v času od 5.11. do 19.11.1990 iz Koordinacijskega odbora Izvršnega sveta in Odbora republiške solidarnosti postopoma že prenešene na sekretariate kot nosilce rednih dejavnosti.
33,"To velja tudi za delovanje in aktivnosti Republiškega štaba za civilno zaščito, ki le še po potrebi občasno usklajuje posamezne naloge pri ureditvi dostopnosti vseh območij in druge pomoči na najbolj prizadetih območjih."
47,"Izvršni svet ocenjuje, da je bil ta del aktivnosti, še zlasti zaščitnimi in reševalnimi ukrepi z delovanjem štabov za civilno zaščito, zlati pa gasilskih organizacij, organov za notranje zadeve, rednih služb JLA in drugih nosilcev v glavnem izveden učinkovito, kljub zelo zahtevnim razmeram na najbolj prizadetih območjih."
24,"Rdeči križ Slovenije je neposredno po nesreči začel izvajati aktivnosti z nudenjem neposredne pomoči prizadetim v obliki materialnih sredstev, predvsem odej, oblek in hrane."
8,Zbrana sredstva se sproti usmerjajo na prizadeta območja.
8,"Do 16.11.1990 je bilo zbranih 6,5 milijonov dinarjev."
12,Materialna sredstva pa so bila zbrana v okvirni vrednosti 6 milijonov din.
25,"V teku so aktivnosti za usklajeno pomoč različnih organizacij ter organov iz Republike Avstrije, za pomoč so zaprošene tudi organizacije Rdečega križa iz drugih držav."
11,Skupno predhodno ocenjena škoda na dan 19.11.1990 znaša 9.1 milijarde din.
4,To je današnja ocena.
9,Občinske komisije za oceno škode dela še niso zaključene.
24,"V njihovo aktivnost se že vključuje republiška komisija s številnimi eksperti, tako za verifikacijo škode kot tudi za sanacijo stanja po posameznih prizadetih območjih."
37,"V skladu s programom dela republiške komisije bo končna ocenitev škode znana 27. t.m. Prizadeto območje si je ogledal zvezni sekretar za zdravstvo in delo, na predlog Izvršnega sveta pa tudi Medrepubliška komisija za ocenitev škode."
11,"Aktivnosti, ki so bile izvedene za najnujnejšo odpravo posledic so naslednje."
21,"Usmerjena je proračunska rezerva Republike Slovenije v višini 30 milijonov din in sicer občinam Mozirje, Laško, Celje, Idriji, Žalcu in Kamniku."
11,Odpoklicana so bila redna sredstva solidarnosti v višini 220 milijonov din.
9,Sredstva bodo vplačana na račun Republike Slovenije do 5.12.1990.
9,Pritok sredstev na današnji dan znaša 100 milijonov din.
15,Sredstva se bodo v skladu s sprejetim sklepom odbora še danes usmerila na prizadeto območje.
29,"Pripravljen je predlog za usmeritev sredstev pomoči iz proračunske rezerve, ki jo je odobril ZIS v višini 10 milijonov din, predvsem za najnujnejše potrebe sanacije razmer v bolnici Celje."
10,Vendar sredstva do 19. t.m. še niso bila vplačana.
19,"Podobno velja za sredstva proračunske rezerve v višini 1 milijon din, ki jih je odobril Izvršni svet Skupščine BiH."
19,"Koordinacijski odbor pri Izvršnem svetu je obvestil javnost, da je pri Izvršnem svetu odprt poseben dinarski in devizni račun."
8,S tem je želel Koordinacijski odbor doseči dvoje.
10,"Prvič, usklajeno pomoč vsem prizadetim in drugič, preprečitev morebitnih zlorab."
28,"Ne glede na odprt račun pri Izvršnem svetu oziroma priporočilo Koordinacijskega odbora, da se vsa sredstva nakazuje na ta račun, je v regijah odprtih še 17 posebnih računov."
29,"Strokovna služba odbora podpisnikov tekoče vodi ""knjigovodstvo"" prihodkov in odhodkov ter v povezavi z Rdečim križem Slovenije in Republiškim štabom za civilno zaščito usmerjanje potrebne in ponujene materialne pomoči."
19,"Pomoč je nudilo in tudi dalo veliko podjetij doma in v tujini, prav tako so to storili številni posamezniki."
32,"V ta sklop sodi tudi pravkar uspešno izvedena akcija ""dobri sosed"" ter številne druge akcije, ki še potekajo v organizacijah posameznih medijev kot npr. akcija ""gradimo most"" s strani čgp Delo ipd."
20,"Med podjetji iz drugih republik v Jugoslaviji naj omenim Elektrogospodarstvo Srbije, ki je EG Slovenije brezplačno posredovalo 667.00 kW ur."
11,Ves čas sanacije potekajo tudi usklajene aktivnosti z občinskimi Izvršnimi sveti.
8,Občine so se tudi sicer ustrezno same organizirale.
23,"V organizacijo pomoči so se takoj vključili tudi jugoslovanski konzulati v tujini, že odprta predstavništva Republike Slovenije ter različne organizacije, klubi in društva."
16,"Posebej naj omenim pomoč iz Avstrije, ki poteka tako s strani koroške in štajerske deželne vlade."
17,Iz republiških rezerv naftnih derivatov je bilo sproščeno 115 ton goriva za pogon zaščitnih in reševalnih aktivnosti.
12,"Sproščeno je 300 ton krme, v teku je tudi dodatna sprostitev krme."
29,"V tem trenutku ocenjujemo, da je angažiranih sredstev, to se pravi sredstev, ki so v obtoku, 400 milijonov dinarjev, kar pomeni 5% oziroma nekaj manj kot 5% celotne škode."
10,"Kratkoročno so dogovorjene naslednje aktivnosti, ki pa imajo srednjeročne posledice."
28,"Skupščini Republike Slovenije je bil že na prejšnjem zasedanju predložen zakon o posebnem prispevku o solidarnosti v letu 1990, skupaj bodo zagotovljena sredstva v višini 440 milijonov din."
11,Predlog delitve sredstev solidarnosti za 220 milijonov din bo pripravljen 20.12.1990.
12,Za decembrski enodnevni zaslužek v višini 220 milijonov din pa do 20.1.1991.
25,"Republiški sekretariati so zadolženi, da do 20. t.m. pripravijo predlog sprememb planov za leto 1990 ter do 15.12.1990 pripravijo nacionalne programe za leto 1991."
13,Prav tako ustrezni republiški sekretariati pripravljajo dokumentacijo za dolgoročno sanacijo najpomembnejših infrastrukturnih objektov.
38,"Za potrebno celovito sanacijo prostora bo Izvršni svet Skupščine Republike Slovenije predložil v sprejem zakon o izjemnih ukrepih za pospešitev sanacije in obnove na območjih, ki jih prizadenejo naravne nesreče oziroma zakon o skrajšavi upravnih postopkov za graditev."
8,Dograjuje se seznam uvoza najnujnejše opreme in materiala.
25,"Seznam bo v skladu s podatki, ki jih še dobivamo, pripravljen do 31.11.1990, predlog Zveznega izvršnega sveta za oprostitev plačila carine pa je že oblikovan."
41,"Izvršni svet Republike Slovenije bo predlagal Zveznemu izvršnemu svetu oziroma le-ta Skupščini SFRJ, da po hitrem postopku sprejme zakon o posojilu Republiki Sloveniji iz sredstev stalne proračunske rezerve federacije za odpravljanje posledic poplav v letu 1990 v višini 2 milijard din."
11,To je premostitveni kredit za sredstva medrepubliške solidarnosti za dve leti.
18,Pristojni republiški sekretariati proučijo možnost zagotovitve sredstev za benificiranje obrestnih mer za bančne kredite in kredite hranilno-kreditnih služb.
13,"Podobno velja za pobudo, da bi odpisali že dane kredite na prizadetih območjih."
52,"Obstoječa zakonodaja omogoča pooblaščenim organizacijam, štabom, krajevnim skupnostim, da lahko na podlagi zakona o obdavčenju proizvodov in storitev v prometu ter zakona o posebnem zveznem davku od prometa storitev in proizvodov za financiranje JLA v letu 1990 kupujejo proizvode brez plačila prometnega davka, če so le ti namenjeni prizadetim na poplavljenih območjih."
23,"Zavezanci za davke in prispevke, ki imajo sedež na prizadetih območjih, ne bodo doplačali razlike med obračunano obveznostjo in plačanimi akontacijami iz dobička."
17,"Ukrepi in aktivnosti po posameznih dejavnostih za kratkoročno sanacijo posledic nesreče, gre za te velike republiške sisteme."
22,Vodno gospodarstvo: sredstva rednega vzdrževanja v višini 10 milijonov din so že preusmerjena v zagotavljanje prepustnosti oziroma odstranjevanja naplavin na prizadetih območjih.
20,Do konca leta 1990 bodo za sanacijo vodotoka usmerjena še vsa preostala sredstva republiškega proračuna v višini 50 milijonov din.
14,"Da bi izvedli najnujnejšo sanacijo na vodno-gospodarskem področju, bi potrebovali še 90 milijonov din."
24,"Promet in zveze: sredstva, namenjena za redne programe prometne infrastrukture, so preusmerjena v sanacijo prizadetega območja za zagotovitev prevoznosti magistralnih, regionalnih in lokalnih cest."
15,V naslednjih dneh bo zagotovljena tudi nujna prevoznost ceste Podvolovljek - Luče in Davča - davški most.
11,Most na tej cesti pa bo saniran v naslednjih 14 dneh.
14,"Izvršena je nujna sanacija na področju železniške in PTT infrastrukture, s prilagoditvijo rednih programov."
39,"Kmetijstvo in gozdarstvo: Republiški sekretariat za kmetijstvo, gozdarstvo in prehrano je namenil nepovratno za odpravo škod v kmetijstvu, čiščenje zemljišč in sanacijo, nabavo semena, gnojil, zaščitnih sredstev, sadilnega materiala, krme, zdravstvenega varstva živine in nakupi živine, 30 milijonov din."
17,"Za regresiranje, za najete investicijske kredite, za popravilo in gradnjo poškodovanih uničenih objektov pa 100 milijonov din."
26,"Stanovanjsko gospodarstvo: stanovanjska sredstva vzajemnosti in solidarnosti, ki se bodo zbrala do konca leta 1990, se prioritetno usmerjajo v reševanje najnujnejših stanovanjskih problemov v prizadetih občinah."
26,Prav tako se zbrana sredstva stanarin in najemnin družbenega stanovanjskega fonda prvenstveno preusmerja v sanacijo in usposabljanje uničenih ali poškodovanih stanovanjskih objektov in stanovanj tega fonda.
17,"Energetika: z električno energijo so preskrbljena vsa prizadeta območja, razen hiš, ki niso usposobljene za električno napeljavo."
8,Koordinirane so bile dejavnosti elektrogospodarskih organizacij na terenu.
11,"Glavna teža je bila na distribucijskih organizacijah, ki so vzpostavljale oskrbo."
8,"TE Trbovlje, ki je bila poplavljena, je sanirana."
13,Na področju zdravstva: pripravljen je pregled najnujnejše medicinske opreme za bolnico v Celju.
11,"Za nabavo le-te je pravkar, danes zjutraj, usmerjenih 7 milijonov din."
7,Celjski bolnici bo dodelila pomoč dežela Štajerska.
9,V ta namen pravkar poteka tiskovna konferenca v Gradcu.
11,Občinski Centri za socialno delo so pripravili spiske najhuje prizadetih občanov.
12,Izredno socialno-varstveno pomoč je do sedaj dobilo 555 družin iz 19 občin.
17,"Usmerjena je tudi enkratna denarna pomoč prizadetim iz žiro računov Republike Slovenije v višini 1,6 milijonov din."
12,"Ne nazadnje naj vas informiram, da so analizirani vzorci iz poplavljenih površin."
18,"Ugotavlja se količina nevarnih snovi, ki jih je dosegel poplavni val ter količina odnešenih muljev s čistilnih naprav."
17,"Nevarni odpadki, konkretno zdravila iz Celjske bolnišnice, so odpeljana na za ta namen urejena odlagališča posebnih odpadkov."
19,"Gospe in gospodje poslanci, ob vseh potrebnih in še razporejenih sredstvih je nujno pogledati še na drugo stran bilance."
6,Pomembnejši bodoči viri sredstev bodo naslednji.
10,"Slovenska solidarnost: to pomeni redna sredstva, sredstva po posebnem zakonu."
14,"Medrepubliška solidarnost: najprej zakon o začasnem kreditu, kratkoročno in dogovor o medrepubliški solidarnosti dolgoročno."
25,"Republiški proračun: prerazporejanje sredstev iz leta 1990 za cestno infrastrukturo, kmetijstvo in vodno gospodarstvo so že zagotovljena, v letu 1991 pa planirana v predlogu proračuna."
11,"Enkratna pomoč, zbrana s solidarnostnimi akcijami v Republiki Sloveniji in Jugoslaviji."
6,"Sredstva, zbrana v tujini, zavarovalne premije."
16,"Torej, do tega trenutka je po naših podatkih to 150 milijonov din, izplačanih približno 2.000 oškodovancem."
25,"Glede na izjemno velik obseg škode bo sanacija potekala od treh do petih let, odvisno od sektorjev, nekateri sektorji manj, drugi več; vodno gospodarstvo najdlje."
20,"Zagotovitev navedenih virov bi omogočila pokritje celotne škode, tistim občinam, ki izpolnjujejo dopolnjene kriterije in merila za dodelitev sredstev solidarnosti."
21,"V kolikor pa finančne konstrukcije ne bo mogoče zapreti, bo Izvršni svet poiskal druge vire, v mislih imam predvsem pridobivanje kreditov."
34,"Izvršni svet je že dal pobudo LB, ki ima v črpanju posojilo, namenjeno financiranju varčevanja z energijo v podjetjih in ekoloških projektov, da bi ta posojila uporabila za sanacijo komunalnih objektov, prizadetih od poplav."
19,Dopolnjena naj bi bila pogodba o posojilu za financiranje ceste - tretje sektorsko posojilo Mednarodne banke za obnovo in razvoj.
18,"Pričakujemo tudi ponudbo Mednarodne banke za dodelitev posojila v sili, za pomoč pri financiranju obnove na drugih sektorjih."
14,S konkretnimi številkami boste seznanjeni ob predstavitvi celotnega programa sanacije za odpravo posledic ujme.
23,"V Izvršnem svetu se zavedamo, da bi morala biti ena ključnih osnov za pripravo dolgoročnega programa tudi analiza vplivov posameznih posegov v prostor."
29,"Glede na čas, ki je potreben za tako analizo oziroma za njene rezultate, tako nam vsaj zatrjujejo strokovne institucije, bi lahko pripravil celovit program dela šele v enem letu."
40,"Ker dvomim v tako dolgoročno strpnost te skupščine, vam lahko v imenu Koordinacijskega odbora zagotovim, da bo Izvršni svet Republike Slovenije, ne glede na siceršnjo pripravo dolgoročnega programa, tekoče obveščal Skupščino Republike Slovenije o posameznih ukrepih za odpravljanje posledic ujme."
23,"Torej, verjetno bo v tem dolgoročnem programu seveda glavni poudarek na rekonceptualizaciji vodnogospodarskega urejanja in s tem soodvisno urbanizacijo, s kmetijstvom in gozdarstvom."
37,"Spoštovane gospe in gospodje, delegati, dovolite mi, da izkoristim to poročilo tudi za to, da se v imenu Koordinacijskega odbora Izvršnega sveta in odbora republiške solidarnosti zahvalim vsem, ki so hitro, požrtvovalno in učinkovito priskočili na pomoč."
16,Gradiva kopirajo in priložena je tudi tabela škode na današnji dan po občinah in po dejavnostih.
11,"Mislim, da vas moram vseeno opozoriti in se hkrati tudi opravičiti."
7,Ta gradiva so na poti k nam.
12,"Ampak glede na to, da smo slišali to informacijo, verjetno ni nesporazumov."
9,"Prosim gospoda Antona Rojca, da nam poda dodatno obrazložitev."
8,"Spoštovano predsedstvo, gospe in gospodje, poslanke in poslanci!"
38,"Dovolite, da ob tej priložnosti povem tudi nekaj več o poplavi v Celju, ki je bilo v tej nesreči močno prizadeto in tudi zato, da se vidi širina celotnega problema, ki je v tem primeru zadela našo republiko."
11,"Ne samo v Celju, pač pa tudi v drugih naših krajih."
7,V Celju so visoke vode poznana stvar.
23,"V Celju se združi vodovje iz obširnega porečja reke Savinje z njenimi pritoki, ki v samem mestu pridobi še vodo šestih nadaljnjih vodotokov."
9,To je vse znano pod pojmom celjsko vodno vozlišče.
13,Pri tem sta reki Savinja in še zlasti njen pritok Hudinja izrazita hudournika.
38,"Znane so visoke vode v Celju iz leta 1901, 1933, 1954, ki so vse imele obseg katastrofe. v katastrofi iz leta okoli 270 je reka Savinja prestavila strugo v Celju in takrat tudi podirala nagrobne spomenike v Šempetru."
16,"Znan je tudi primer visoke vode iz leta 1550, ko je voda takrat oblivala mestno obzidje."
12,Leta 1954 je podivjala reka Hudinja in takrat zahtevala 27 smrtnih žrtev.
35,"Na to katastrofo je Celje reagiralo tako, da je pristopilo k regulaciji vseh vodotokov, regulacijska dela po projektu iz leta 1955 so izhajala iz pretoka 1483 m3/sek., kar je bilo ocenjeno kot 300-letna varnost."
24,"Regulacijska dela na vseh rekah, za katere je mesto vlagalo dodatne napore in na katere je bilo upravičeno ponosno, so bila v mestu končana."
19,V letih 1964 in 1980 in v drugih primerih naraslih voda so ta dela tudi pokazala svojo visoko vrednost.
13,"K regulacijskim delom je sodila izgradnja vodnih akumulacij, zgrajene so bile tri akumulacije."
22,"Te so svojo funkcijo tudi v tem primeru odigrale in zadržale cca 3 milijone kubičnih metrov vode, ali 30 m3 na sekundo."
6,Toda ves sistem ni bil dograjen.
23,"Načrtovana je bila še izgradnja vrste zadrževalnikov, med drugimi tudi akumulacija Podvolovjek, ki je v tej katastrofi imel s svojo vodo odločujočo vlogo."
34,"Obseg poplave 1.11.1990: vodostaj na Savinji ob najvišji vodi je bil 7.88 cm, pretok po izračunu cca 1.600 m3 na sekundo, kar presega za cca 150 m3/sek vodne količine, preračunane na tristoletno verjetnost."
14,"Za primerjavo navajam, da je, npr. sedanji pretok Drave v Dravogradu 200 m3/sek."
26,"Vodostaj je za cca 2 in pol metra presegel vodostaj iz leta 1933 in je bil za 0,50 m pod oznako visoke vode iz leta 1550."
15,"To kljub vsemu, da je bila v tem času struga Savinje poglobljena za dva metra."
35,"Želim tudi navajati gibanje vodostaja v Celju, in sicer naslednje: ob 6.20 uri je bil vodostaj 3,80 m - takrat je bila napoved, da se bodo vode dvignile do petih metrov, kar za mesto ni kritično."
26,"Ob 12.00 uri je bil vodostaj 5,60 m, ob 14.00 uri 6.40 m, ob meritvah ob 16.00 uri in 17.30 uri je voda še vedno naraščala."
16,"Ob 17.15 uri pa je vodostaj dosegel 7,88 metra in čez čas je voda začela upadati."
12,"To vse navajam zato, da se vidi izrazit hudourniški značaj tega dogodka."
11,Poplavljene površine: pod vodo je bilo cca 700 ha urbaniziranih površin.
13,"To je pretežni del mesta, razen starega mestnega jedra in severnega dela mesta."
38,"Pod vodo so bila naslednja prizvodna podjetja iz Celja: Toper, Metka, Zlatarna, Aurea, Elektrosignal, Etol, Žična, Obnova, Aero, Ingrad, Pohištvo, Cestno podjetje, Nivo, Kmetijska zadruga, Javno podjetje Komunala, Izletnik, Gozdno gospodarstvo, Cinkarna in vrsta proizvodnih obratov drugih podjetij."
19,"Trgovska podjetja: Kovinotehna, Tkanina, Merx-del podjetja, Center - del podjetja, Avto Celje, Avtotehnika ter vrsta prodajnih lokalov, marketov in podobno."
15,"Šolske ustanove: 10 srednjih šol, 3 osnovne šole, posebna šola, dva dijaška domova, 6 vrtcev."
17,"Zdravstvene ustanove: Bolnišnica Celje, Zdravstveni dom Celje, Zavod za rehabilitacijo, Zavod za socialno medicino in higieno Celje."
6,"Kulturne ustanove: Pokrajinski muzej, Študijska knjižnica."
15,"Športni objekti: od znane hale Golovec, drsališča, kopališče, atletski stadion, letališče, nogometni stadion, telovadnice itn."
37,"Druge ustanove kot: Služba družbenega knjigovodstva, Splošna banka Celje, poslovalnica, Zavarovalnica Pošta - del, Skupnost pokojninskega in invalidskega zavarovanja, Dom upokojencev, državni organi, Sekretariat za notranje zadeve, pokrajinski štab TO, občinski štab TO, gasilska brigada in tako dalje."
13,"Pri obrti je bilo zalitih 84 obrtnih delavnic, vrsta zasebnih podjetij in lokalov."
15,"Stanovanjski objekti: cca 700 individualnih hiš, 100 stanovanjskih blokov ali skupaj preko 5000 stanovanjskih enot."
25,"Vpliv talne vode: ta je prodirala v kletne prostore na celotnem območju starega mestnega jedra in tudi v tiste objekte, ki niso bili pod vodo."
25,"Škoda: ta se ne kaže toliko v poškodovanih gradbenih objektih, ki pa je tudi huda, ker so premočeni objekti ne bodo mogli presušiti pred zimo."
53,"Škoda je zlasti velika zaradi poškodovanih ali uničenih strojev, opreme, naprav ter infrastrukturnih objektov, naprave in aparati v bolnišnici v sodobni izvedbi, računalniška oprema, PTT, elektro - in druge inštalacije, toplotne postaje, dvigala, regulacije, energetski objekti z razvodnim omrežjem, motorna vozila, trgovsko blago, poškodovani mostovi, ceste, kanalizacija, stroji in naprave, zlasti pri obrtnikih itd."
9,Škoda je velika zaradi uničenih zalog prebivalstva za zimo.
10,"Kaže se v izpadli proizvodnji, trgovski, zdravstveni in drugih dejavnostih."
23,"Po oceni, z dne 6.11.1990, je materialna škoda ocenjena na 1 mlrd. in 504 mio. dinarjev, vendar dosega dejanska škoda 2 mlrd. din."
8,Poplava je terjala v Celju eno smrtno žrtev.
12,Plazovi: v občini je prišlo do 20 manjših in 5 večjih plazišč.
7,Plaz v mestnem parku ogroža mestno drsališče.
27,"Obramba: začela se je med 6.00 in 7.00 uro, ko je začel redno delovati štab civilne zaščite in center za obveščanje, ki sta koordinirala vse obrambne aktivnosti."
13,Konkretne obrambne aktivnosti so najprej začele na reki Hudinji lokalne prostovoljne gasilske enote.
17,"Zaradi kontinuirane rasti nevarnosti se je težišče aktivnosti premaknilo na meto, kjer je začela prodirati talna voda."
25,"Ob 10.00 uri so bile v obrambo posameznih objektov po izdelanem načrtu vključene vse gasilske enote, ki jih je v mestu 25, z vso opremo."
12,"Vključeno je bilo 51 motornih vozil, 69 črpalk, 6 čolnov, 394 gasilcev."
19,"Branjeni in ubranjeni so bili vsi štirje mostovi v mestu, vrsta drugih objektov, ki jih ni zajela površinska voda."
31,"Domačim gasilskim enotam so priskočile na pomoč z opremo gasilske enote iz Šmarja, Šentjurja, Slovenskih Konjic, Ptuja, Murske Sobote, Ormoža, Nove Gorice in iz Republike Hrvatske iz Straže in iz Varaždina."
20,"K obrambi pred naraščajočo vodo so se vključevala, kot so narekovale zahteve, vsa podjetja in organizacije, ki opravljajo javno službo."
21,"Delavci vodne skupnosti Nivo, komunale Celje, cestnega podjetja, Elektro Celje, Pošta Celje, inšpekcijskih služb občine Celje, vsak na svojem strokovnem področju."
17,"Po razpadu komunikacijskega sistema je bil v sistem obveščanja vključen Radio Celje, ki je svojo vlogo odigral."
8,V obrambi so sodelovali pripadniki Jugoslovanske ljudske armade.
22,"Prebivalstvo je bilo pozvano, da poskrbi za zavarovanje svojega premoženja in za ustrezno obnašanje, kar je tudi s strani prebivalstva bilo storjeno."
10,Kljub preizkusom vdora vode v mesto ni bilo moč zadržati.
16,Po vdoru površinske vode v mesto je bila obramba koncentrirana na obrambo pred prodiranjem talne vode.
39,"Po padcu vodostaja se je že 2.11.1990 obramba preselila na črpanje vode iz zalitih prostorov, oskrbo mesta s pitno vodo v cisternah, vzpostavitve sistema ogrevanja, odstranjevanja mulja in odpadkov, čiščenja mesta vse ob sprotni kontroli zdravstvene in ekološke varnosti."
24,"Organizacije iz našega mesta, ki imajo regionalni karakter, tudi gasilke enote in tudi drugi so delovali in še delujejo na širšem območju Savinjske doline."
12,"Razmere postopoma prehajajo v normalno stanje, v kolikor je to seveda mogoče."
10,Na določenih področjih pa bo za to potrebno večmesečno obdobje.
11,"No, želim še nekaj pojasniti o poteku poravnave škode v Celju."
16,"Prvič, do danes smo na račun republiških sredstev solidarnosti prejeli akontacijo v znesku 8 milijonov dinarjev."
24,"Občina Celje je iz sredstev rezerv namenila en milijon dinarjev, druga prejeta sredstva se nanašajo predvsem na devizne prispevke slovenskih organizacij iz Švice, Avstrije."
11,Na odprtem računu za prostovoljne prispevke se je zbralo 18.888 dinarjev.
17,"Podatek o pomoči preko Rdečega križa tu ni zajet, se pa nanaša v glavnem na materialna sredstva."
8,"Glede pomoči, prispele iz Avstrije, moram pojasniti naslednje."
8,"Tu je prišla pomoč iz Pliberka, iz Wolfsberga."
13,"Prišla je pomoč iz Švice in iz Gradca, darovano je bilo vozilo Toyota."
6,Ta pomoč znaša 365.000 avstrijskih šilingov.
9,Še nekaj v zvezi s solidarnostnimi sredstvi v Celju.
20,"V letu 1990 smo v občini Celje za solidarnostna sredstva, ki se sicer zbirajo po obstoječi zakonodaji, vplačali 7.773.147 dinarjev."
19,Plačati bi morali tudi zneske z žiro računa sredstev solidarnosti za odpravo posledic naravnih nesreč v znesku 1.872.088 dinarjev.
9,Skupaj bi torej morali do danes odvesti 9.646.044 dinarjev.
19,"To je več, kot je znašala akontacija na račun škode po poplavi, ki smo jo omenili pod točko ena."
22,"Računamo seveda, da bomo večjo pomoč prejeli takoj po obračunih enodnevnih zaslužkov iz osebnega dohodka za mesec november in december letošnjega leta."
18,"Ljubljanska banka - Splošna banka Celje je zagotovila iz lastnih sredstev 25.000,00 dinarjev za kreditiranje prizadetih obrtnikov in občanov."
17,V okviru sistema Ljubljanske banke - Splošne banke Ljubljana iz drugih slovenskih območij ni bilo nobenega prelivanja sredstev.
12,Tudi Narodna banka ni zagotovila večjih možnosti kreditiranja poslovnim bankam na območju.
37,"V zvezi s to poplavo, ki seveda ni zadela samo Celje, ampak velik del Slovenije, smo tudi izdelali in pripravili določena stališča in sklepe, ki ste jih prejeli na mizo in ki jih ne bi posebej bral."
34,"Želim pa tudi to priložnost na koncu izrabiti in se zahvaliti vsem tistim, ki so pomagali v obrambi ob tej katastrofi, kakor tudi vsem tistim, ki so dajali ali še bodo dajali svojo pomoč."
2,Hvala lepa.
1,Hvala.
5,Še gospod dr. Jože Arzenšek.
4,"Spoštovano predsedstvo, spoštovani zbor!"
43,"Kot nadaljevanje izvajanja gospoda župana celjske občine bi podal kratko poročilo o katastrofi, poplavi predvsem za družbene dejavnosti, kjer je poplava tako velikih razsežnosti s posledicami, ki so povsem spremenile strokovno, organizacijsko in drugačno delovanje mnogih podjetij, zavodov, življenja posameznikov za nedoločen čas."
42,"Glede na lokacijo je ugotovitev, da je pretežna večina objektov družbenih dejavnosti locirana na območju, ki so ga prizadele poplave in so družbene dejavnosti utrpele relativno največjo škodo, ki bo, če ne bo pravočasno sanirana, dlje časa vplivala tudi na izvajanje dejavnosti."
5,Dotaknil bi se posameznih področij.
30,"Vse srednje šole, število je bilo že omenjeno, so imele v poplavi poplavljene kletne, nižje locirane prostore, kjer so bile nameščene specializirane učilnice, laboratoriji, tehnične delavnice, telovadnice in energetski sistem."
17,"Zaradi tega, da bi vzpostavili minimalne pogoje za delo, v tednu dni po poplavi ni bilo pouka."
10,Osnovne šole so utrpele največjo škodo zaradi poškodovanih talnih površin.
12,"Se prvi, voda iz površin, ne iz talnice je prizadela telovadnice, učilnice."
7,V pritličjih je uničena oprema energetskih objektov.
23,"Kljub temu so šole delovale razen dveh, ki sta bili na tistih področjih, kjer je voda ostajala še 40 ur po začetku ujme."
15,"Otroško varstvo: poplava je uničila ali poškodovala 6 vrtcev, v katerih je preko 800 otrok."
14,"Te organizacije so večino otrok preselile v prostore nepoškodovanih objektov - skupne igralnice, pedagoške sobe."
8,Veliko otrok pa je ostalo v privatnem sektorju.
33,"Kljub velikim naporom, da bi usposobili nekatere objekte, se ugotavlja, da dveh ne bo mogoče usposobiti, ker so montažne izvedbe, so poškodbe takšne, da bo te treba popolnoma obnoviti ali pa postaviti nove."
30,"Socialno skrbstvo: Dom upokojencev je bil med prvimi poplavljenimi objekti in zato praktično ni bilo mogoče rešiti opreme iz kletnih prostorov, kjer so bile locirane pralnica, šivalnica, zaloge živil, itn."
21,"V prvih dneh po poplavi so bili vsi napori zaposlenih usmerjeni v čiščenje prostorov, okolice in vzpostavljanje razmer za funkcioniranje domov."
17,Svojci so začasno odpeljali na dom le 10 oskrbovancev; nekateri oskrbovanci pa so tako možnost sploh zavrnili.
52,"Center za socialno delo, ki je imel tudi zalite prostore je v ponedeljek opravil oglede na terenu pri opisanih krajevnih skupnostih in zbral podatke o poplavljenih, socialno ogroženih občanih oziroma družinah, poskrbel za izplačilo enkratnih socialnih pomoči, skupno z Rdečim križem pa pričel akcijo za zagotavljanje kurjave, oblačil, ozimnice in nujne opreme."
5,Drugo je bilo že omenjeno.
17,Poplava v kulturni dejavnosti je povzročila veliko škodo tako na objektih izvajalcev kot tudi na kulturni dediščini.
42,"Števila ne bi omenjal, omenil bi samo primer, da ima knjižnica uničene kletne prostore s knjigoveznico, popolnoma pa je uničen Oddelek Gaberje s 5000 knjigami in da sta brez prostorov ostala za delo tudi Zavod za kulturne prireditve in Zveza kulturnih organizacij."
9,Telesna kultura sama je bila že omenjena po površinah.
20,"Poškodovana in uničena je tudi oprema društev, ki so gostovala v prostorih prizadetih osnovnih in srednjih šol iz telesne dejavnosti."
21,"Omenil bi vrednostno ocenitev nastalih škod po začasni oceni 14.11., ki skupaj znaša za vse te sfere 224 milijonov 441.286 din."
32,"No, isti dan je vodna ujma prizadela tudi Zdravstveni center Celje oziroma njegove temeljne organizacije s sedežem v Celju; to je bolnišnico, zdravstveni dom, zavod za socialno medicino in higieno in DSSS."
18,"Drugi zdravstveni domovi, ki so v sestavi centra, na širšem celjskem območju niso bili posebej ogroženi oziroma prizadeti."
13,To temo je posebej obravnaval tudi Odbor za zdravstvo pri Skupščini Republike Slovenije.
5,Na klopeh imate nekatere ugotovitve.
19,Vodno ujmo smo do 16.30 ure s pomočjo gasilcev in zdravstvenih delavcev nekako obvladovali med 13.00 in 16.30 uro.
22,"To posebej omenjamo, ker so bila v javnosti vprašanja, ali smo dovolj hitro pristopili k reševanju opreme in pa vsem drugim ukrepom."
30,"Zdravstveni delavci so premeščali zdravila, medicinsko opremo in drugi medicinski material v pritličje, pisarniško opremo dvignili do meter višine v kleteh, ker so bila prva obvestila le o talni vodi."
38,"Po 16.30 uri pa smo postali nemočni, ker je reka Savinja dobesedno zalila celotni zdravstveni kompleks, tako da smo v uri in pol imeli v zdravstvenem kompleksu vode v višini od 40 cm do 160 cm, pri vratarni."
21,Ta je še nekaj časa naraščala in zaradi hitrega naraščanja smo paciente v bolnišnici morali premestiti iz pritličja v prvo nadstropje.
20,"V tem času pa so bili prekinjeni vsi osnovi viri od telefonskih zvez, električnega toka, do uporabnosti vode in toplote."
46,"Toplarna je bila zalita in se je začela počasi ohlajati. pod vodo so bili vsi kletni prostori do visokega pritličja s tem, da je bilo poplavljeno okrog 21.000 m koristnih in funkcionalnih kletnih površin, tako bolnišnice, Zdravstvenega doma, Zavoda za socialno medicino in higieno in DSSS."
34,"Posebej velja omeniti, da je zaradi tehničnih ovir, kot so bili zamašeni odvodi, voda odtekala v celoti šele po 40 urah iz kompleksa bolnišnice, Zdravstvenega doma in pa Zavoda za socialno medicino in higieno."
25,Za ugotovitev škode po poplavi so bile imenovane strokovne komisije po posameznih dejavnostih v skladu z zakonom iz Uradnega lista št. 27. iz leta 1987.
11,Navedel bi podatke podobno kot prej za druge sfere družbene dejavnosti.
51,"Skupna ocenjena škoda, brez seveda zagotovitve kompletne sanacije določenih zavodov, znaša v skupnem znesku 546 milijonov 841.286 dinarjev s tem, da je bolnišnica udeležena s 432 milijoni, Zdravstveni dom 70, Zavod za socialno medicino in higieno s 5 in pa Delovna skupnost skupnih služb Zdravstvenega centra z nekaj manj kot 6."
37,"Povedal bi to, da bomo uspeli postopno odpraviti posledice naravne nesreče šele v dveh do treh letih ob pogoju, če bodo zagotovljena primerna, ustrezna materialna sredstva za stopenjsko, časovno in materialno ureditev redifiniranih prostorov, opreme in programa."
17,"Dejstvo je, da smo v zelo kratkem času uspeli s pomočjo vseh dejavnikov odpraviti neposredne posledice katastrofe."
8,"To pomeni, vzpostaviti vse vire za osnovno delovanje."
34,"Teče očiščevalna akcija, kjer gre posebna zahvala gasilcem, pripadnikom JLA, podjetjem, javnim službam, veliki pripravljenosti centrov za obveščanje, štabom za civilno zaščito, vsem strukturam skupščine občine Celje, in še in še bi lahko naštevali."
24,"Posebej pa zaradi reševanja problemov same bolnišnice večjim zdravstvenim zavodom s posebnim poudarkom na bolnišnici v Slovenj Gradcu, Mariboru, Novem mestu, Trbovljah in Ljubljani."
7,Nekatere stvari še danes opravljajo za nas.
13,"Še vedno vozimo dializne bolnike na pet omenjenih centrov, v skupnem številu 80."
23,"Še vedno vozimo ves material za sterilizacijo v bolnico v Mariboru, še vedno vozimo večino labolatorijskih raziskav na obdelavo v bolnico Maribor, itd."
39,"Trenutno imamo začasno centralo, v prvih šestih dneh pa smo delovali tako, da smo imeli na voljo - s pomočjo JLA - 16 poljskih telefonov, vzpostavitev zvez na posameznih točkah s tem, da imamo drugače 600 internih številk za normalno delovanje."
31,"Eden od sklepov je, da je treba takoj pristopiti preko ustreznih komisij in odborov h globalni oceni stanja in pripravnih programov postopnega reševanje oziroma sanacije razmer vseh omenjenih zavodov in ustanov."
13,"Za bolnico posebej velja, da bo treba spremeniti oziroma dopolniti programe vseh dejavnosti."
26,"To se pravi, potrebna je tako imenovana revizija programa, redifinicija prostorov in opreme, da bi tako zagotovili status moderne diagnostične in terapevtske stacionarne ustanove regijskega tipa."
44,"Naša strokovna odločitev je, da v kletnih prostorih kljub dejstvu, da smo do sedaj za vsakršno lokacijo v kletnih prostorih dobili soglasja od vseh institucij, ki so za to pooblaščene, naj ne bi bilo ničesar, kar pomeni vitalno funkcijo za delovanje tako pomembne ustanove."
35,"Naša medicinska, okvirna ocena kompletne - ki ni ekonomska - šteli smo prostore, opremo in seveda redifinicijo in revizijo samega strokovnega programa, bolnišnice v končni podobi je okvirno dinarska protivrednost med 90 do 120 milijoni nemških mark."
48,"Na ravni Zdravstvenega centra, to pa kot obvestilo, smo ustanovili Komisijo za oceno stanja in škode po poplavi, ki naj bi hkrati pripravila predlog za sanacijo razmer po poplavi zdravstvenega kompleksa in seveda izvajanje le-tega, kar je potrdila na sredini izredni seji skupščine Občine Celje, tudi Občina Celje."
16,"V tem seznamu so predstavniki republike, tako skupščine kot izvršnega sveta, predstavniki Občine Celje in prizadetih."
10,"Predlaga se, da bi to potrdila tudi Skupščina Republike Slovenije."
18,"Dodatno k predlogu zaključkov, ki ste jih že dobili na klop, bi predlagali naslednje, če je mogoče upoštevati:"
41,"1) da bi nas odbori oziroma komisije za odpravo posledic ujme sprotno obveščale o svojih odločitvah, s prošnjo ali zahtevo, da se sredstva, ki so na razpolago, takoj sprostijo, odprejo akreditivi, da lahko takoj rešujemo vitalne točke za delovanje posameznih ustanov."
46,"En primer je: pripravili smo vse za to, da bi vzpostavili delovanje laboratorijev, opreme in tako naprej pa ni in je potrebno zagotoviti - so pa že in iskrena hvala predsedniku, da je podpisal, 7 milijonov dinarjev za nabavo najnujnejše opreme za laboratorij, sterilizacijo in pa dializo;"
36,"2) da je potrebno zagotoviti vsa sredstva za redno dejavnost v enakem iznosu kot je bil planiran, kljub izpadu dela dejavnosti zaradi poplave, vključno s sredstvi iz priliva iz drugih regij, kar največkrat dobiva sama bolnišnica."
23,"Za bolnike, ki so bili zdravljeni zaradi tega, drugo pa bi bilo potrebno zagotoviti plačilo o opravljeni dejavnosti tistim zavodom iz posrednih sredstev."
52,"Na osnovi zahteve nekaterih podjetij iz področja Celja prosimo IS, da naj ponovno prouči zakonsko možnost, da bi v enodnevnem zaslužku - ne samo tisto, kar je navedeno v 9. členu - ker so nekatera podjetja izrazila pripravljenost, da bi dala enodnevni zaslužek za odpravljanje posledic ujme za zdravstvene ustanove, s poudarkom na bolnišnici."
47,"Povrnitev vseh stroškov, ki so nastali v zvezi z neposrednim odpravljanjem ujme, izven rednih sredstev in iskanje vseh možnih virov za odpravljanje posledic, s skupnim apelom na vse fizične osebe in posameznike znotraj republike Slovenije in izven, ob upoštevanju sporazumov in drugih aktov, ki zagotavljajo tako delovanje."
19,"Pa tudi predlog celjske sredine, da IS Skupščine Republike Slovenije podobno prouči še druge možnosti za reševanje teh posledic."
42,"Meni je bilo naloženo, da bi glede na nekatera obvestila v sredstvih javnega obveščanja o poteku akcij v sami bolnišnici kategorično zavrnili vsako razmišljanje in seveda tudi zlonamerno ali nenamerno izvajanje o tem, ali smo pravočasno in pravilno pristopili k temu delu."
36,"Vsi zaposleni menimo, da smo vključno z vsemi dejavniki, ki so že bili omenjeni, pri odpravljanju neposrednih posledic te velike katastrofe naredili vse do danes, kar je bilo v danih razmerah sploh, včasih samo teoretično, mogoče."
14,"Tako je tudi odveč natolcevanje, ko je bilo pisano o plavajočih mrličih in otrocih."
6,"Moram reči, da to odločno demantiramo."
14,"Prosimo tiste, ki o tem pišejo, naj bodo pri tem strpni, kategorični in pravi."
58,"Posebej bi radi poudarili, da glede na različne komentarje o odpuščanju bolnikov, navajamo poleg vladnih pojasnil preko sredstev javnega obveščanja, da so strokovne ugotovitve, da smo storili vse, kar je mogoče storiti na osnovi doktrine, ki velja v izjemnih razmerah takih velikih razsežnosti in da so nam pri tem solidarnostno priskočile na pomoč sosednje ustanove, kot sem omenil."
40,"Moram posebej omeniti tudi to, da je bil iz teh razlogov v prvih dneh dodatni naval na specialistično ambulantno službo predvsem v bolnišnici Maribor in drugod, da je bila posebno okrepljena, kljub tem razmeram, nega na domu in tako dalje."
45,"Sama bolnišnica je brez osnovnih virov opravila v tisti noči, ko je bila največja katastrofa, tri porode, ker praktično ni bilo možno časovno evakuirati v druge ustanove in smo jih pripeljali z gasilskimi avtomobili in čolni in eno operacijo poškodovanega otroka, ki zdaj dobro okreva."
13,4. Dileme okrog vprašljivosti lociranja določenih enot v kletnih prostorih niso naša domena.
14,Saj so mnoge ključne točke pri nas in drugod po svetu locirane v kleteh.
21,"Pred odločitvijo o kakršnemkoli lociranju dejavnosti v kletnih prostorih, sem že prej omenil, smo pridobili soglasja vseh v skladu s predpisi."
7,Kazalo pa bi analizirati tudi te vidike.
3,Hvala za pozornost.
3,"Hvala, gospod Arzenšek."
3,Še gospod Žunter.
4,"Spoštovani predsednik, spoštovani zbor!"
26,"Prihajam iz občine Mozirje. 1. novembra se je, kot je znano, razbesnela vodna ujma, ki je v naši občini naredila veliko škodo na področju cele doline."
53,"Prizadete so bile vse veje gospodarstva: industrija, zlasti MGA Nazarje, Glin - Nazarje, Elkroj in kovinarstvo Ljubno, obrtna cona v Nazarjih in na Ljubnem, kmetijstvo, gozdarstvo, turizem, znamenitega Savinjskega gaja ni več, vsa infrastruktura, saj so uničene številne ceste, vodnogospodarski objekti z mostovi, zrušen je PTT sistem ter močno prizadet električni in vodovodni sistem."
22,"Škoda je bila ocenjena po metodologiji, objavljeni v Uradnem listu 27/87 in znaša 2 milijardi 684.000, brez Podvolovljeka, ki še ni ocenjen."
34,"Po tej škodi je naša občina v absolutnih številkah daleč na prvem mestu, še bolj pa seveda po relativni prizadetosti, saj to za gospodarsko šibko občino, kot je naša, pomeni višino 3-letnega družbenega proizvoda."
32,"Poplava in plazovi so popolnoma uničili doline, Podvolovljek, Krnice, Rastke in Mačkin kot, precej pa so bila prizadeta tudi naselja Konjski vrh, Radoha, Ljubija in pa Luče, Ljubno, Grožovlje in del Mozirja."
21,"Popolnoma uničenih in odnesenih je bilo 15 stanovanjskih hiš in 18 gospodarskih objektov, izgubljeno pa je bilo tudi eno človeško življenje."
8,In kaj smo od 1.1.1990 do danes postorili?
12,1. Vsi brezdomci so preskrbljeni in začasno nastanjeni pri sosedih ali sorodnikih.
19,"Za izgradnjo 4 stanovanjskih hiš so že obljubili pomoč Rudnik Velenje, Pionir Novo mesto ter občini Kočevje in Ptuj."
23,"2. Postavljen je začasni most čez Savinjo na Ljubnem, s čimer je omogočen dostop težki mehanizaciji in dovozu materiala v zgornji del doline."
10,3. Postavljen je začasni most preko Drete v Lačji vasi.
24,"4. Usposobljena je cesta Ljubno - Luče, ki je bila na več kot 10 mestih neprehodna, na enem mestu pa odnesena v dolžini 300 metrov."
13,"5. Usposobljena je komunikacija z vsemi dolinami, ki so bile odrezane od sveta."
7,6. Vzpostavljena sta PTT in električni sistem.
21,"7. Normalno delujeta zdravstvena in socialna služba, šole so pričele s poukom in rešena je preskrba prebivalstva s hrano in obleko."
6,In kaj moramo čim prej storiti?
7,1. Trajno je treba razrešiti problem brezdomcev.
24,"Župan Pliberka v Avstriji nam je že obljubil izgradnjo ene stanovanjske hiše, za druge pa računamo na pomoč, ki se bo zbrala v republiki."
14,Na tihem tudi upamo še na kakšnega dobrotnika iz močnejše občine ali večjega podjetja.
25,"Ob tem se moram posebej zahvaliti javnim medijem, ki so nam bili pri zbiranju pomoči tokrat resnično v veliko pomoč, zlasti televizija, radio in časopisi."
73,"2. Nujno in nemudoma moramo odpraviti črne točke, ki jih je še danes veliko na vodno-gospodarskih objektih, kajti že ob normalnem deževju, ne ob povodnji, in hidrometeorološki zavod za konec tedna napoveduje obilne padavine, bodo ponovno v nevarnosti industrijska in obrtna cona v Nazarju in na Ljubnem ter del stanovanjskega naselja na Ljubnem in Lučah in cesta ob strugi Savinje iz Luč do Ljubnega, saj je struga Savinje in pritokov zasuta z naplavinami."
19,Sistemske rešitve na vodotokih v preteklosti so eden od krivcev za katastrofalno povodenj in potencialno nevarne tudi v prihodnosti.
17,"Pred vojno je bilo na Savinji in pritokih 170 jezov, danes jih je le še okrog 20."
11,"Drugo potencialno nevarnost, zlasti v Lučah in okolici, predstavljajo zemeljski plazovi."
13,"Na desetine je odprtih in čakajo, da ob prvem deževju zdrsnejo v dolino."
16,"Kakšne bodo posledice, če eden od njih zopet zajezi rečno korito, si sploh ne znamo predstavljati."
29,"Geologi so si edini, da je vzrok za številne zemeljske plazove nerazumno gospodarjenje z gozdovi v preteklosti in preštevilne gozdne ceste, ki so horizontalno prerezale strma pobočja nad dolinami."
12,Prav zaradi strmine pobočij je ta problem v okolici Luč najbolj pereč.
21,Sam sem si ogledal preko 20 plazov in ob vseh poteka gozdna cesta ali tik pod ali pa tik nad plazom.
19,"3. Čimprej moramo usposobiti industrijo in obrt za normalno delo, saj bomo lahko le z delom odpravili posledice nesreče."
11,Na tem področju je pomoč najšibkejša in jo tudi najmanj pričakujemo.
42,"Zato predlagam, da bi ta podjetja, nekatera od njih, kot sta Elkroj in MGA, imajo tudi do 30 milijonov nemških mark škode, podprli, tako da bi jih selektivno oprostili del dajatev glede na višino škode, če že ne prispevkov pa vsaj davkov."
5,To velja tudi za obrt.
30,"Predlagam tudi, da se jim zniža obrestna mera ter omogočijo krediti pod ugodnejšimi pogoji in da se podjetjem, ki so utrpela škodo, za 6 mescev ukine evidenco o blokadi ŽR."
15,"4. Kmetijstvo in gozdarstvo imata veliko škodo zaradi plazov, zaradi odnesene zemlje in nanosov naplavin."
25,"Predlagam, da se za sanacijo zagotovijo sredstva iz proračuna, prizadeti pa naj bodo oproščeni dajatev pri lesu, ki ga bodo dobili iz plazov v gozdovih."
15,5. Zelo nujna je razrešitev cestne problematike med Ljubnim in Lučami v dolžini 10 km.
10,Brez te ceste je turistična sezona 91 že sedaj pokopana.
21,"Gre za republiško cesto, ki je edini dostop v Logarsko dolino in je njena normalna prevoznost najbrž v interesu vseh Slovencev."
11,Hkrati s tem je nujna sanacija nabrežij in zaščita urbanih naselij.
32,"Ob tem moram povedati, da številna podjetja, ki sedaj delajo na sanaciji poplavljenih področij kot so Nivo, Buh, SCT, Cestno podjetje Celje itd. postavljajo vprašanje garancije za plačilo del, ki jih opravljajo."
15,"Te garancije jim niti krajani niti občina Mozirje ne more dati, zato nekatera dela zastajajo."
11,To garancijo jim lahko in tudi mora dati le republiška Vlada.
7,Republika naj bi tudi koordinirala njihovo delo.
35,"Sedaj se namreč dogaja, da, recimo, cestno podjetje Celje koplje na eni strani Savinje in poriva material desno, Nivo Celje pa koplje na drugi strani Savinje in poriva material levo, med seboj pa ne govorijo."
34,"Od občinskih funkcionarjev sem izvedel, da jim je bilo pri nekaterih ministrih in njihovih pomočnikih namignjeno, naj bodo čim bolj agresivni v svojih zahtevah, saj bodo v takšnem primeru dobili prej in več pomoči."
15,"S takšno politiko stricev in prijateljev se ne strinjam, me preveč spominja na pretekla desetletja."
18,"V zgornji Savinjski dolini živimo gorjanci silnih rok in odprtega srca, vendar nevešči premetene politike in lepih besed."
45,"Zato prosimo, prosimo vas, v tej skupščini, da sprejmete sklep, da se iz predstavnikov republike in iz predstavnikov prizadetih občin, vsaj tistih, ki so imeli nad 400 milijonov dinarjev škode, ustanovi komisija, ki bo po enotnih kriterijih ocenila škodo in nadzirala razdelitev in porabo pomoči."
29,"Za najbolj prizadete občine naj bi se sprejel zakon za pomoč in odpravo posledic poplave, recimo, za občine z nad 400 milijoni škode ali več kot 30% družbenega proizvoda."
21,"Prav tako predlagam, naj bi se pri delitvi pomoči, poleg škode v absolutnih številkah, kot kriterij upoštevala tudi relativna velikost škode."
13,Dve milijardi in 680 milijonov dinarjev pomeni za našo občino triletni družbeni proizvod.
14,"Za, denimo, občino Domžale ali Celje pa mogoče predstavlja le vrednost nekajmesečnega družbenega proizvoda."
8,In na koncu še tole prinašam iz Luč.
11,"Tistim, ki so nam pomagali, smo hvaležni in jih imamo radi."
21,"Tiste pa, ki nam v nesreči nočejo pomagati, imamo še bolj radi, kajti manjka jim nekaj velikega kar vsi drugim imamo."
2,Hvala lepa.
2,Hvala lepa.
32,"Za ta uvod smo potrebovali točno eno uro in trdno sem prepričan, da si vsi poplavljenci to uro zaslužijo in zato se mi ne zdi korektno, da je del poslancev v preddverju."
2,Nadaljujemo razpravo.
2,Odpiram razpravo.
2,Gospod Kolešnik.
29,"Spoštovani, jaz se z gospodom predsednikom prav gotovo v tej njegovi pripombi strinjam in mislim, da je to najmanj prav gotovo pošteno, da so zunaj in delajo tak šunder."
15,"Če že ne želijo poslušati, kar je tudi njihova pravica, potem naj bodo vsaj umirjeni."
35,"Sočustvujem in skušam razumeti to, kar se je zgodilo v Zgornji Savinjski dolini in ker prihajam iz občine, v kateri smo tudi nekaj podobnega doživeli oziroma z območja Posavja, ki je bilo tudi močno prizadeto."
24,"Ni to, kar bom govoril, uvod, del uvoda, ki je bil že tu nekako izveden, ampak želim povedati nekaj svojih besed o teh dogodkih."
12,"Eno so posledice, ki jih imamo in ki jih bomo morali odpraviti."
43,"Drugo je pa analiza, s katero moramo ugotoviti, kaj je del naravnih sil, ki jih ni moč kontrolirati in kaj je pa del tistega, kar bi mi morali storiti kot država, kot družba, pa ni bilo storjeno ali je bilo pa storjeno napačno."
7,Prav gotovo gre tu za obe strani.
19,"Najprej bi se rad zahvalil vsem tistim, ki so nam v teh težkih trenutkih in pa tudi sedaj pomagali."
37,"Predvsem se zahvaljujem IS Republike Slovenije, posebej pa ministrom gospodu Umeku, gospodu Bastlu, gospodu Jazbinšku in gospodu Ostercu, ki so bili pri nas na obisku, ogledali so si in takoj z vsemi možnimi sredstvi priskočili na pomoč."
28,"Vsem enotam gasilcev, katere je potrebno prav gotovo v njihovih aktivnostih tudi v bodoče podpirati, ker so resnično organizirani in obvladajo tudi na tem področju reševanje in ukrepanje."
27,"Civilni zaščiti, potem na našem območju Studiu D, ki je z obveščanjem in pravočasno aktivnostjo v marsičem pomagal in tudi še zdaj vodi aktivnosti pri zbiranju pomoči."
39,"Pri Radiu Brežice in tudi JLA iz Zagreba, ki je takoj priskočila, ko smo to zaprosili, posebej pa moram povedati pri tem to, da je bil tudi Zagreb ogrožen in so resnično naredili vse, da tudi pri nas pomagajo."
21,"In pa vsem tistim, ki so nesebično pomagali takrat in sedaj, vsem prebivalcem Slovenije, tudi drugim iz Jugoslavije in iz sveta."
24,"Prav gotovo pa je v tem trenutku nekaj potrebno storiti na področju sprememb reorganizacije civilne zaščite in vseh, tudi doktrine ukrepanj v takih primerih."
35,"Pokazalo se je, da zaostajamo, da so naše organizacijske sposobnosti zastarele, da tudi civilna zaščita ni organizirana tako, da bi bila kos vsem nalogam, ki so v takih situacijah potrebne oziroma jih je potrebno izvršiti."
36,"Enako bi rekel, da je potrebno tudi izboljšati in obnoviti sredstva; samo primer: na našem območju med samimi sredstvi ni bilo čolnov, ni bilo tega osnovnega sredstva in to je bil tudi v nekem trenutku problem."
46,"Žal pa moram povedati, kar se naše občine tiče, to sem dolžan vsem poplavljenim v občini, naše občine je bilo poplavljeno pb. 1/8, 33 kvadratnih kilometrov z vsem, kar je je na takem območju, 5 naselij in tudi veliko vseh drugih kmetijskih površin in vsega ostalega."
36,"In pa vsem tistim, ki so leta nazaj opozarjali in rotili takratno republiško oblast in vse pristojne, da čimprej odpravijo potencialno nevarnost v naši občini v obliki nedokončanih zaščitnih vodno-gospodarskih objektov, tako na Savi kot pritokih."
24,"Govorim o sistemu Gabrnice, govorim o pišljivih v primerjavi s strahom in pa škodami, ki so nastale okoli torej 4 km levo obrežnih nasipov."
30,"Govorim o nesposobnosti na področju energetike, vodnega gospodarstva in oblasti pred leti, kako uporabljati, kako razrešiti ta problem, kako uporabljati Savo in zaščititi ves nižinski svet ob Savi ter Sotli."
25,"In prav ta nesposobnost in nesposobnost dogovoriti se o teh rešitvah, ki so zelo preproste, je botrovala v veliki meri temu, kar se je zgodilo."
11,"Če bi imeli te objekte, bi ne utrpeli skoraj nobene škode."
12,Morda bi se morali ubadati s podtalno vodo in z ničemer več.
15,"O tem nas prav gotovo prepričujejo vsi zgrajeni nasipi, ki smo jih z muko dobili."
16,"Zahvala vsem tistim, ki so nam pri tem pomagali v preteklih letih, predvsem gre to vodarjem."
13,"Šele nova Vlada nas je začela poslušati, žal, vsem nam je zmanjkalo časa."
20,"Vendar smo prepričani, razlog za to so aktivnosti slovenske Vlade, da bomo do teh rešitev v letu in pol prišli."
24,"Posebej bi pa še opozoril na dejstvo, da so se čez našo občino valile količine vode, kakršnih se ne morejo spomniti niti najstarejši prebivalci."
36,"Zato bi bilo potrebno z ustreznimi strokovnimi analizami, in to je moj predlog, ugotoviti vzroke in na njihovi podlagi ukrepe, s katerimi bi zmanjšali na objektiven minimum te vplive naravnih sil, katerih ni mogoče drugače kontrolirati."
20,"Opozarjam na to, da smo v preteklosti in še danes gradimo in lociramo na mestih, ki za to niso primerna."
11,"Da delamo tako kot da se ne zavedamo, kaj lahko pride."
59,"Zato opozarjam, da v teh trenutkih ne moremo govoriti samo o posledicah in pomoči, ampak moramo govoriti in ugotoviti vse odgovorne in vso odgovornost za ukrepe oziroma neukrepe in za posege, ki so bili narejeni do sedaj in objektivno prikazati prebivalstvu oziroma državljanom Republike Slovenije, kje so vzroki in za kaj se je to zgodilo kot se je zgodilo."
1,Hvala.
2,Gospod Voljč.
6,"Spoštovano predsedstvo, spoštovane poslanke in poslanci!"
41,"Ob tej veliki katastrofi, ki je zadela Slovenijo, mislim, da je povsem umestno, da v tej skupščini razpravljamo o njej umirjeno, na vse strani pravično in ne skušamo z načinom razpravljanja ali z iskanjem krivde pridobiti to ali ono politično točko."
28,"Zahvaljujem se gospodu predsedniku, da je opozoril spoštovani zbor, da dobršnega dela poslancev razprava o poplavah niti ne zanima kaj prida in so se odstranili iz skupščinske dvorane."
13,"Rad bi povedal nekaj kratkih, preprostih misli v zvezi s poplavami na sploh."
24,"Osnovni smisel vseh vodnogospodarskih posegov bi lahko strnili v tri točke, in sicer: preprečevati poplave, omogočiti hiter odtok visokih voda in povečati obdelovalne površine."
21,To je bil osnovni pošten namen cele generacije vodno-gospodarskih delavcev in inženirjev v pretekli letih pri nas in tudi po svetu.
28,"Vendar je treba ugotoviti, da potem, ko smo v Sloveniji z namenskim zbiranjem sredstev skozi vrsto let uspeli regulirati večino naših rek in potokov, tega namena nismo dosegli."
20,"Ugotovimo lahko, da so v zadnjih letih poplave številne, drugačne kot poprej, hitrejše, bolj silovite in presegajo višino 100-letnih povprečij."
20,"Do enakih ugotovitev so prišli v vseh deželah, kjer so z rekami, potoki in mokrinami storili enako kot pri nas."
36,"Če pogledamo nazaj njihove časopisne naslove, vidimo, da so nekaj let verjeli, da jih vsako leto obišče 100-letni vodni val, dokler niso ugotovili, da so ravni kanali neke vrste odvodne naprave za silovito odtekanje visokih voda."
31,"Da bi povsem pravično in objektivno ocenili to trditev, je potrebno samo primerjati podatke o količini padavin, ki jih je moč kadarkoli dobiti in o vrsti poplav oziroma o povzročeni škodi."
16,"Voda je najbolj živi del vsake pokrajine in ima značilnosti razpoloženj, ki so značilna za človeka."
13,"Zna biti umirjena, zna biti vabljiva in za biti grozeča in tudi uničevalna."
10,"In manj kot ji damo prostora, večji je njen bes."
20,"Zato je bistvo nove vodne politike, kakršna se v svetu uveljavlja, da je vodi v pokrajini potrebno odmeriti več prostora."
20,"Ni nam škoda prostora še za tako široko avtocesto, vsak vodotok pa naj bi stisnili v nekaj metrov širok kanal."
18,"To ni samo siromašenje krajine, ampak tudi siromašenje naravne dediščine in dolgoročno gledano pomeni osuševanje in zastrupljanje pokrajine."
29,"Tisto, kar v tem trenutku potrebujemo, je po mojem globokem prepričanju sprememba vodne zakonodaje, ki naj bi kazala spremembo našega odnosa do voda in našega boljšega razumevanja z njimi."
25,"Tu mislim predvsem na to, da je potrebno predvideti v pokrajini določena poplavna področja, ki jih je proti drugemu svetu dobro zaščititi z ustreznimi nasipi."
11,"Ravno tako je potrebno zaščititi mokrine, ki obnavljajo in vzdržujejo talnico."
19,"Zanimivo je, da smo vzgojeni tako, da v vsakem močvirju, ki ga vidimo, skušamo gledati koruzno ali pšenično polje."
40,"Nikakor pa nismo pripravljeni v tem videti nižinskega gozda, ki je gospodarsko prav tako ali morda še bolj zanimiv in ki s hvaležnostjo sprejema vsako poplavo, zadržuje velike količine vode in skrbi za dober in ustrezen nivo talnice v pokrajini."
19,"Glede zadrževalnikov, ki se v zadnjem času pogosto omenjajo, bi rekel samo to, da so mnenja o njih različna."
20,"Nekateri jih zagovarjajo, drugi menijo, da je to samo nov zavoj v spirali odnosa do vodotokov, kakršnega smo doslej imeli."
35,"Zaradi tega menim, da bi morali v tej skupščini, ko bomo razpravljali o novi vodni zakonodaji, razpravljati tudi o teh predlaganih zadrževalnikih šele potem, ko bomo seznanjeni z vsemi stališči, tako za kot tudi proti."
6,Glede samih plazišč bi rekel tole.
13,Najbrž jih v Sloveniji še nikoli nismo imeli toliko kot jih imamo sedaj.
14,"In mislim, da so odraz tega, da zelo radi posegamo v strmine in bregove."
48,"Mislim, da bi bilo koristno, če bi preverili politiko dovoljenj za zidavo na pobočjih, če bi preverili, kakšna je gozdarska politika na teh pobočjih, in da bi poslušali tudi tiste, ki so se prav ob zadnjih poplavah v zvezi s plazišči in zdrsevanjem terenov tudi marsikaj žalostnega naučili."
33,"Gospe in gospodje poslanci, zaključujem s tem, da apeliram na vas, da v skupščini čim prej razpravljamo o novi vodni zakonodaji in jo tudi sprejmemo, vanjo pa vključimo vse značilnosti stroke zadnjih let."
2,Hvala lepa.
1,Hvala.
3,Gospodična Vika Potočnik.
4,"Spoštovani kolegi, spoštovane kolegice!"
22,"Ne mislim danes posebej hvaliti prizadevanja Izvršnega sveta niti izvršnih svetov občin, ker se mi zdi, da za to še ni čas."
23,"Edino, če bi pohvalila, potem lahko pohvalim prebivalce prizadetih območij in vse posameznike Slovenije in širše, ki so se vključili v solidarnostne akcije."
70,"Kljub temu pa sem skrbno poslušala vse uvodničarje in me je zaskrbelo, da so kar vsi malo pozabili na prizadete ljudi in le malo kdo ali redko kdo je omenjal, kaj je z njihovo usodo, predvsem z vprašanjem njihovih bivalnih pogojev (pred vrati je zima) in z vsemi drugimi vprašanji, ki so vezani čisto na človeka in njegovo eksistenco in problemi v vseh prizadetih krajih, ne samo na celjskem območju."
51,"Naslednje, kar me tudi preseneča, če se spomnite, ko smo dobili na zadnji seji informacijo, je štab za civilno zaščito v svoji informaciji omenil in celo prikazal s podatki, da je ogroženih približno 3000 ljudi, v kolikor ne bo v najkrajšem času sanirana infrastruktura, predvsem ceste, in da jim grozi plaz."
15,"Danes o tem vprašanju, in kako smo daleč s sanacijo teh območij, ni niti besede."
27,"In bilo je celo rečeno, v kolikor ne bo sanirano to področje, je tri tisoč ljudi v nevarnosti, posebej še, če ta sanacija ni opravljena pred zimo."
22,"In sprašujem odgovorne, ali so se ta dela začela, kako so daleč in, ali je v osnovi zavarovano vsaj za preživetje zime."
19,"Sedaj pa še nekaj v zvezi z našimi stališči in sklepi, ki naj bi jih sprejeli vsi trije zbori."
24,"V četrti točki piše: ""Iz republiškega proračuna je potrebno sanirati tudi prizadeta podjetja in zavode v nerazvitih občinah."" Upam, da je to zgolj napaka."
13,"Mi imamo zakon in gre za zelo ozek termin, kaj je nerazvita občina."
18,"Jaz sem našla ustreznejši izraz, v prizadetih območjih pa so me kolegi opozorili, da je to pa preširok."
48,"Sedaj, ali naštejemo te institucije, ki jih je potrebno sanirati iz teh sredstev ali pa predlagam, da naj raje ostane ta formulacija ""v prizadetih območjih"" - čeravno se strinjam, da je takšnih institucij in takšnih podjetij v celotni republiki dovolj in da bi bila kar dobrodošla ta celotna sanacija."
25,"In potem v šesti točki, glede na diskusije: Izvršni svet Skupščine Republike Slovenije z ustreznimi sekretariati - predlagam: ""koordinira akcije na prizadetih področjih"" - to predvsem posege."
33,"Glede na to, kar je gospod iz Luč govoril, da eni mečejo na levo, drugi na desno in da ne vedo eden za drugega, kar se počenja - in ""pisno informira Skupščino Republike Slovenije""."
30,"Ne določajmo mu mesečno; v kolikor se bodo zgodile nepredvidljive stvari, bo ta informacija potrebna bolj pogosto, sicer pa jaz predlagam, da tudi po potrebi informira vse tri zbore skupščine."
1,Hvala.
1,Hvala.
2,Gospod Podobnik.
6,"Spoštovani, Marjan Podobnik, Slovenska kmečka zveza."
61,"Čeprav sem iz območja in iz občine, ki je bila tudi prizadeta - iz idrijske občine, kjer je posebej veliko škode zaradi hudih plazov, kjer se ta proces še ni ustavil in se plazovi še sprožajo in čeprav je še mnogo zaselkov in posameznih kmetij, ki še nimajo cest oziroma odprtih poti - bi želel opozoriti v svojem prispevku na neko drugo zadevo."
28,"Naravna katastrofa zaradi velikih poplav je podobno in še bolj kot ob takih priložnostih v preteklosti, povezala Slovence in prebivalce Slovenije v solidarnostnih akcijah zbiranja pomoči za prizadete."
34,"Ob vseh teh prizadevanjih, ki jih tudi zaradi aktivnosti Slovenske kmečke zveze pri zbiranju pomoči tudi osebno dobro poznam, želim opozoriti na nekatere stvari, ki lahko - če se dogajajo - tudi razvrednotijo del teh prizadevanj."
19,Delitev pomoči prizadetim je vedo bila in bo poseben problem in je predvsem potrebna dobra organiziranost in natančna evidenca.
9,"Verjamem, da vse to v tem primeru korektno teče."
10,Drugo pa je vprašanje izvajanja del za odpravo posledic katastrofe.
22,"Je že tako, da ob takih katastrofah zaradi velikega pomanjkanja časa ni mogoče izpeljati ustreznih razpisnih oziroma licitacijskih postopkov za izvajanje del."
31,"Prav z izgovorom pomanjkanja časa pa se lahko izpeljejo privatni ali polprivatni dogovori med vodstvi gradbenih firm ali privatniki in nosilci aktivnosti za odpravo posledic, ne glede na samo ceno storitev."
29,"S svojim izvajanjem ne želim vnesti dvomov o optimalno koristni porabi zbranih sredstev, želim le opozoriti na potrebo po dosledni javnosti vseh dogovorov in pogodb tudi v takih pogojih."
35,"In predlagam, da od občin, ki so ali bodo deležne širše družbene pomoči, republiška skupščina in Izvršni svet zahtevata natančen razpis in lahko po hitrem postopku - za izvajanje del in natančno evidenco porabe teh sredstev."
34,"To pobudo dajem zaradi tovrstne neprijetne osebne izkušnje v zadnjih dneh in s ciljem, da nas bo solidarnost in korektna izpeljava vseh aktivnosti vse skupaj povezovala, kajti morebitne nepravilnosti bi imele prav nasproten učinek."
31,"Še tole: pri razdeljevanju pomoči na območju Zgornjesavinjske doline so prizadeti pogosto kazali razgaljene napake različnih izvajalcev regulacije na rekah, zaradi katerih je škoda marsikje večkratno večja kot bi bilo potrebno."
33,"Čeprav so prav nekatere od teh firm sedaj glavni izvajalci sanacijskih del, menim, da je potrebno dosledno izvesti tudi strokovno oceno preteklih napak, porabljenih sredstev v preteklosti in iz tega potegniti ustrezne sankcije."
7,Kajti tudi to je del pravne države.
42,"Glede samega zbiranja pomoči pa še tole, tudi Slovenska kmečka zveza in Zveza slovenske kmečke mladine sta organizirali vseslovensko akcijo zbiranja pomoči, in z zadovoljstvom lahko povem, da smo poleg krme in različnih vrst ozimnice direktno posredovali preko 2 milijona dinarja sredstev."
9,"Res je sicer, da je žiro račun najenostavnejši način."
19,Zaradi precejšnje splošne krize zaupanja in predlogov naših članov pa smo se odločili za direktno zbiranje in predajo sredstev.
54,"Čeprav je bila s strani Izvršnega sveta izražena želja, da se vsa sredstva zbirajo na dveh republiških žiro-računih, nam velik odziv naših članov in drugih dokazuje, da ima ob korektni izvedbi tudi direktno zbiranje svoje prednosti, zlasti še, ker je zagotovo naš skupen cilj ta, da se zbere in čimprej koristno uporabi čimveč pomoči."
1,Hvala.
1,Hvala.
2,Gospod Dretnik.
65,"K zakonu o prisilnem prispevku za poplavljena območja, ki smo ga pred kratkim sprejeli, sem naknadno poslal pisno poslansko pobudo z naslednjo vsebino: ""Izvršni svet Skupščine Slovenije se pooblašča, da s pristojnimi službami skrbi za to, da bodo zbrana sredstva res namensko uporabljena."" Vsi vemo iz izkušenj, da pri delitvi takih sredstev v preteklosti ni bilo vse v najlepšem redu, kar je že predgovornik omenil."
10,Zato obstaja bojazen javnosti in ne popolnoma brez vsake podlage.
33,"Ko sem bil prejšnji teden na terenu, sem zbiral prispevke v imenu Kmečke zveze, mi je skoraj vsak darovalec dal prispevek s to pripombo ""dam samo, če bodo ta sredstva tudi namensko uporabljena""."
28,"Mislim, da to v določilu zakona je umestno, zato prosim vse poslance in poslanke, da, ko bo prišel ta amandma na mizo, da ga tudi pogledate in podprete."
1,Hvala.
1,Hvala.
2,Gospod Feltrin.
6,"Spoštovano predsedstvo, spoštovane poslanke in poslanci!"
6,Skoraj vse je bilo že povedano.
17,"Tudi jaz prihajam iz območja Škofje Loke, kjer je ujma zelo botrovala na enak način kot drugod."
17,"Zato ne bi odpiral nikakršne razprave o tem, koliko je škode in kakšna je, je pa velika."
15,"Se gibljejo velike številke, zato bi samo toliko, da ne bi bili tudi mi pozabljeni."
14,"Nisem se mislil oglasiti, ampak tudi Škofja Loka je področje, ki je potrebno pomoči."
14,"Pa mislim, da ne bo ne Izvršni svet ne nihče drug na nas pozabil."
2,Hvala lepa.
2,Hvala lepa.
2,Gospod Mesiček.
6,"Spoštovano predsedstvo, spoštovani delegati, spoštovane delegatke!"
6,"Sem Krščanski demokrat, občina Maribor - Pesnica."
19,"Mislim, da je bilo resnično že skoraj vse povedano, zato želim izreči samo sugestijo za eventualno prihodnjo podobno nesrečo."
37,"Glejte, odlok oziroma predlog Izvršnega sveta, da damo enodnevni zaslužek za to nesrečo, je predlog, ki ga seveda pozdravljam, ampak ta sredstva se bodo zbrala komaj čez mesec dni in prišla na določeno mesto z določeno zamudo."
10,"Poleg tega vemo, da to, kar predlog zahteva, moramo narediti."
85,"Jaz pa sem pričakoval, in to se ni zgodilo, da bi neposredno po nesreči prišla pobuda: ""Občani Slovenije, dajte, kar je v vaših močeh, nemudoma!"" Na številko to in to, če bi se to zgodilo, bi zaradi dejstva, da je katastrofa najbolj učinkovita takrat, ko se zgodi, bi se zgodilo, da bi mnogi prostovoljno odrinili dosti večjo vsoto in bi jim zadostovalo neke vrste potrdilo, da potem, ko pride zakon, dajte toliko in toliko, bi ti ljudje lahko dokazali, in smo dali toliko in toliko."
42,"Ideja je torej ta, želel bi, da jo v prihodnje poskuša Izvršni svet upoštevati, da se da najprej stvar na svobodno bazo, in da se šele potem, ko iz tega naslova ne pride dovolj sredstev, pokliče druge k pomoči pri takih nesrečah."
2,Hvala lepa.
1,Hvala.
2,Gospod Zagožen.
11,"Spoštovani, ob tem bi opozoril na vse pozabljene kraje v Sloveniji."
27,"Analiza kaže ob pripravi zakona o pospešenem razvoju manj razvitih območij v Sloveniji, da je takih približno polovica krajev, in zadnja leta prav ti kraji doživljajo katastrofe."
18,"Gre pač za to, da je v teh krajih tudi tista infrastruktura, ki je grajena, zelo slabo zgrajena."
69,"Prav tipičen primer je cesta od Ljubnega do Luč, kjer je bilo že popolnoma jasno mnenje ob gradnji pred desetletji, da je izdelana slabo, površno, ampak ni bilo več denarja za to, čeprav so iz teh krajev prihajala velika surovinska bogastva, tudi takoj po vojni, veliko lesa in že nekaj zadnjih let je bil tudi pritisk ljudi v teh krajih, da bi bilo treba cesto obnoviti in zgraditi trdnejšo."
4,Sedaj jo je odneslo.
9,"Podobna katastrofa je lani doletela Kozjansko, občino Šentjur, Laško."
23,"To so kraji s površno in slabo zgrajeno infrastrukturo, kjer ceste običajno gradijo s kakšnim buldožerjem in vsa dela tudi ob tem opravijo."
65,"Podobne stvari poznamo, recimo, iz zgornje Soške doline, kjer pa ob popolnem izpraznenju prebivalstva praktično ni mogoče sploh še ohranjati pokrajino in kjer se dejansko pripravlja katastrofa, ki ne bo samo uničila Trente in drugih obrobnih dolin, pač se bodo njene posledice selile naprej dol proti jugu, proti bogatejšim krajem, ki se ne bodo več mogli braniti pred katastrofami, ki prihajajo iz teh nerazvitih območij."
36,"Govorim o tem zato, ker bomo v bližnji prihodnosti tudi sprejemali zakon o pospeševanju razvoja v manj razvitih območjih in ker se tudi v tej skupščini pogosto postavlja vprašanje, recimo, podpore razvoja v hribovitih predelih Slovenije."
14,"Običajno v zvezi s tem govorimo o kmetijstvu, seveda ne gre samo za kmetijstvo."
24,"Gre za to, ali ta prostor obvladamo, kako ga obvladamo in če ga več ne obvladamo polovico, potem smo ogroženi tudi v drugi polovici."
4,To je moje mnenje.
1,Hvala.
2,Hvala lepa.
26,"Glede na to, da smo imeli 60 minut uvoda, 35 minut razprave in 8 razpravljalcev, če je še kaj pomembnega, vas prosim, drugače bi počasi zaključili."
2,Gospod Pintar.
4,Spoštovane kolegice in kolegi!
9,V razpravi bi rad opozoril samo na dve stvari.
31,"Najprej mislim, da je ta nesreča, ki je zadela Slovenijo, pokazala tudi eno dobro zadevo, da so se ljudje znali povezati in stopiti skupaj, ne glede na siceršnje razprave in prepire."
11,"Mislim, da je zato treba približno tako stvari tudi voditi naprej."
5,Pri tem pa obstaja nevarnost.
13,"Sedaj je vrednost pomoči mnogokrat odvisna od tega, kako hitro pridemo do nje."
5,Mostove je treba čimprej zgraditi.
19,"Potem naredimo začasni most, potem nam grozi nevarnost, da se zgodi tisto, kar je v Sloveniji neke vrste pravilo."
12,"Ničesar ne traja pri nas tako dolgo, da jih naslednja ujma odnese."
7,"Zato bi apeliral, da naredimo dve stvari."
21,"Da na eni strani res pohitimo s to pomočjo in se držimo tistega znanega pravila, da kdor hitro da, dvakrat da."
35,"Da pa imamo na drugi strani toliko strokovne zavesti, pa ne vem, ali je to treba držati na nivoju občin ali tudi pri republiki, da seveda za te začasne rešitve ne damo trajnih uporabnih dovoljenj."
58,"Ampak da zmoremo ponovno razpravo tudi še spomladi, ko je treba še enkrat pregledati vse cestne rešitve, vse mostne rešitve itd., vse melioracije, ki tu nastopajo oziroma regulacije rek, ker drugače se nam bo zgodilo, da bodo te začasne rešitve ostale, spomladi bomo pozabili nanje, dve leti ne bo nihče pazil, naslednja voda bo zopet odnašala vse skupaj."
37,"Zato bi rekel, da tričetrt tega, kar danes govorimo, predvsem še v čustveni zavzetosti, na nek način skozi strokovno presojo ohranimo in spomladi ponovimo razpravo z vidika, kje je treba nadaljevati, da nas naslednja ujma ne preseneti."
2,Hvala lepa.
3,"Hvala, gospod Pintar."
2,Gospod Žakelj.
14,K besedi me je najprej spodbudil dr. Voljč in ponavljam za njim in širim.
25,"Nesreča, kot je ta, seveda ne sme biti predmet politikanstva, področje politikanstva, mora biti izraz naše zavesti, pripadnosti narodu, državnosti, državi in seveda svoji čustvenosti."
25,"Zato moramo tako v funkciji zbiranja kot odpravljanja nesreče, ki je takšna kakršna je, pravzaprav prerasti tisto, kar nas v teh klopeh tako pogosti deli."
1,Drugo.
23,"Mislim, da je sedaj bilo nekaj narejenega, šele v prvi fazi oziroma v fazi, ki bi ji rekel odpravljanje nastalih razmer, nastalih težav."
22,"Ta projekt tehta kot tehta, kaže okoli 9 milijard dinarjev in verjetno tako pri virih kot tudi sicer bržčas še ni pokrit."
21,"Vendar mislim, da je ta del nekaj, kar znamo narediti in bomo prej kot slej odpravili, kolikor se to odpraviti da."
11,"Zato me seveda bolj skrbi tretja stvar, ki jo hočem povedati."
19,"Pridružujem se tistim, ki pravijo, da najbrž ni res, da v preteklosti na tem področju ni bilo ničesar storjeno."
5,Bilo pa je nekaj drugega.
17,"Da so bili nekateri posegi, vsaj kar zadeva regulacije, na premislekih, na znanju, ki je danes preseženo."
31,"Zdi se mi, da bi kazalo ne samo pospešiti pripravo nove zakonodaje na tem področju, ampak se nekako dogovoriti, sprejeti nek dolgoročni plan sanacije terena v smislu preprečevanja bodočih takih katastrof."
20,"Zgodovina na tem področju kaže, da nastopajo take težave približno na 40 do 50 let okroglo, ponavljam tako kot berem."
40,"In zdi se mi, da je ob ekonomski krizi, rastoči brezposelnosti, pomanjkanju novih programov itd., najbrž treba izrabiti tudi to priložnost, da zavestno in načrtno pristopimo k dolgoročnemu urejanju Slovenije v tem smislu, da v bodoče ne bo takih katastrof."
24,"Kakorkoli že, ta katastrofa je v manjšem delu rezultat naravne ujme, v veliko večjem obsegu pa je rezultat nepripravljenosti, neurejenosti Slovenije za takšne katastrofe."
3,In če končam.
29,"Slovenije ne pretresajo potresi, niti niso nevarnosti veliki požari, se pa ciklično ponavljajo povodnji in zdi se mi, da je v to treba usmeriti in intelektualne in materialne potenciale."
1,Hvala.
1,Hvala.
2,Gospod Žakelj.
10,"Gospod Jazbinšek, republiški sekretar za varstvo okolja in urejanje prostora."
30,"Jaz bi mogoče, da ne bi porabili preveč časa prosil to, da bi stališča sklepe, to, kar so občine zdaj ponudile, vendarle sprejeli na način priporočil in bom povedal, zakaj."
43,"Zato, ker so formulacije, ki nekatere sistemsko ne zdržijo, nekatere so zadeve, ki se tičejo nečesa, kar že je, naj se ustanovi kriterije solidarnosti itn., skratka kup reči je, nekatere so lahko malo sporne itn. in bi se o posamezni dikciji preveč razgovorili."
36,"Če bi tudi, recimo prvo stališče sprejeli tako kot je napisano, ki govori seveda o novem zagonu urejanja vodnega gospodarstva, vendar ima nekaj solucij, ki ne bodo zdržale iz naslova teh diskusij, ki so bile tukaj."
13,"Danes je problem rekonceptualizacije tega sistema, ne pa problem urediti nekaj regulacijskih reči."
40,"Tako da bi hotel tole povedati: stališča in sklepe bi predlagal, da se sprejmejo z vsem tistim, kar je bilo v razpravi kot pobuda Izvršnega sveta, ki je seveda zdaj dal poročilo o tem kaj, je do tega trenutka naredil."
49,"Vendar, Izvršni svet je napovedal, v tem mojem gradivu sicer bolj šibko, sicer sem pa jaz zadnjič že napovedal ob razpravi o tem interventnem zakonu, napovedal ta program sanacije treh do petih let, ki se bo izvajal na tri do pet let, toliko časa se namreč gradijo nekatere reči."
16,"V tem programu sanacije ocenjujem, da bi 20, 30% pravzaprav investicij morali pogledati v drugačni luči."
21,"To se pravi, ne graditi tam, kjer je bilo, pogledati v drugačni luči, to pa je že vsebina tega dolgoročnega koncepta."
27,"Dolgoročni koncept bo pa izšel seveda predvsem iz prostorskega plana, ki ga zdaj začenjamo delati v republiki in pa seveda hidrosistema kot prioritete znotraj tega republiškega plana."
63,"Ko bodo te verifikacijske komisije končale delo, bi napovedal ta program sanacije tri do pet let, z vso finančno konstrukcijo, s konstrukcijo seveda tudi vseh ukrepov, tudi s tem interventnim zakonom glede raznih dovoljenj in je moja prošnja v bistvu, da seveda to gre v smer priporočil Izvršnemu svetu pri pripravi programa sanacije za srednjeročne obdobje oziroma za obdobje treh do petih let."
1,Hvala.
3,"Prosim, Marjan Podobnik."
17,"Moram povedati, da se ne strinjam s stališčem gospoda Jazbinška, da bi bilo to le kot priporočilo."
28,"Strinjam se, da je marsikaj nedorečenega in da je treba pripraviti in da si neka skupina vzame čas in v skladu s tem, kar bo rečeno, stvari popravi."
6,"Vendar, priporočilo je premalo obvezujoča oblika."
67,"Vem pa, da je najbolj problematičen čas, da katera od teh stvari, o katerih smo govorili, ne bi šla tako kot je treba, je prav to pravi čas, ne potem tri do pet let naprej, ampak sedaj in da rabimo tudi zaradi zaupanja, ki ga ustvarjamo med ljudmi, neko zavezujočo zakonsko obliko, ki jasno postavlja pravice in obveznosti in odgovornosti vseh, ki bodo s temi sredstvi razpolagali."
13,"Zavzamem se za to, da sprejmemo zadevo, ki ima težo, bi rekel, zakona."
70,"V tem smislu potem, če se to sprejme, tudi predlagam, da se doda dodatni člen 7, kot sem že prej rekel, da so za vsa ta sanacijska dela, ki se izvajajo s pomočjo solidarnostnih sredstev, ustrezni republiški ali občinski organi dolžni izvesti javne razpise, izvajalec pa je dolžan dvakrat mesečno dajati poročilo o poteku in stroških del in da se da tudi drugim zadevam, ki so navedene, dejansko težo zakona."
1,Hvala.
8,"Zdaj ne vem, gospod Jazbinšek ali gospod Bogataj."
2,Dogovorita se.
1,Spoštovani!
2,Samo nekaj.
9,"V zvezi s konkretnim vprašanjem, ki je bilo postavljeno."
11,Želel bi odgovoriti tudi v imenu republiškega štaba za civilno zaščito.
25,"Na vprašanje reševanje problema 3000 prebivalcev, posebej ogroženih v zgornjem savinjskem delu oziroma Zgornji Savinjski dolini, je v tem trenutku najbolj odgovorila razprava gospoda Žunterja."
13,"Prebita je dolinska povezava teden pred najbolj optimističnim rokom, kot smo ga predvidevali."
9,V četrtek bo tudi dolina Podvolovjek povezana z Lučami.
15,Zadnja koordinacija v Podvolovjeku oziroma v Lučah je bila glede na različne izvajalce včeraj zjutraj.
12,Organizirana je bilo preko občine Mozirje in tudi ob sodelovanju krajevnih dejavnikov.
10,"Pojasnjeno je bilo, kaj se dela in zakaj se dela."
14,Še vedno pa gre za fazo najnujnejših prebojev ter povezav in vzpostavitev osnovnih pogojev.
36,"Upam, da so vsi do sedaj sprejeti ukrepi taki, da ljudje v tem delu Savinjske doline niso več neposredno ogroženi, in upam, da so sprejete tudi vse aktivnosti, da bi zagotovili obvladovanje položaja tudi preko zime."
16,V teku je priprava zasnov za posamezne dolgoročnejše rešitve v dogovoru z občino Mozirje po prioritetah:
4,1. sanacija dolinske povezave
5,2. sanacija doline Podvolovjek in
7,3. razreševanje problema celotne Zgornje Savinjske doline.
13,"Če zaključim, 3000 prebivalcev v Zgornjem delu Savinjske doline ni več neposredno ogroženih."
15,"Naslednji predlog je bil, da se oblikuje posebna komisija za oceno škode na ravni republike."
4,Mi imamo to komisijo.
4,Deluje pri odboru podpisnikov.
26,Za oceno škode po tej nesreči smo jo razširili še z 18 eksperti in sprejet je program dela v koordinaciji Izvršnega sveta za vsa sredstva solidarnosti.
25,"In tretje, sredstva solidarnosti so v tem trenutku angažirana v celoti, tako na računu solidarnosti kot na posebnem računu pri Izvršnem svetu Skupščine Republike Slovenije."
9,To je morda nejasno napisano tudi v sami informaciji.
1,Hvala.
1,Hvala.
3,Še gospod Jazbinšek.
5,Želel sem zelo enostavno povedati.
14,"Ta stališča in sklepi so že s poročilom, ki smo ga mi dali, preseženi."
18,"V smislu tega, kaj že teče, kaj je že sklenjeno, kaj koordinacijski odbor na nek način že počne."
10,Po drugi strani pa je celjska pobuda seveda zelo ekstenzivna.
24,"Pri vsaki točki imam napisano, kje to že funkcionira, kje ne funkcionira itn. in moram reči, če bi sedaj to kalibrirali, bi se zapletli."
21,"Seveda se strinjam s tem, da bo treba iti na licitacije, ne, ampak na licitacije bomo šli zdaj od zime naprej."
6,"Poleti, v tem trenutku pa ne."
14,"Tisto, kar sem jaz prej povedal je, da sedaj funkcionirajo stvari tako kot funkcionirajo."
22,"Funkcionirajo skozi štabe, naročilnice, skozi dotoke, ko so in sedaj je faza v bistvu sanacija ali pa popravkov tistih reči, ki so."
20,"Mi bomo prišli približno po dveh sejah, čez tri tedne, recimo, sem s fiksnim programom, razdelanim, dodelanim in tako naprej."
11,"In sprejemati sedaj vmes neka stališča, no, ki so presežena ali..."
13,"Jaz bi prosil, da se tukaj ""ne tera mak na konac"" o nečem."
23,"Vi veste, da tisto, kar je bilo do sedaj sugerirano, je bilo na nek način že vse dejansko vgrajeno v tem mojem poročilu."
11,Hočem to reči: Izvršni svet že funkcionira na osnovi teh reči.
11,"Vprašanje sedaj seveda je, ali funkcionira dovolj v redu ali ne."
9,"Vnaprej pa ne moremo na to temo, ne vem."
31,"Mi že funkcioniramo po teh načelih; zakon o carinah se že piše, je že šel itn., sedaj pa tukaj sprejemati neke sklepe, neke obveznosti, kakor da Izvršni svet nič ne dela."
2,"Dela,ne."
13,"Brez teh sklepov na osnovi tistih priporočil, ki so bila dana do sedaj."
1,Hvala.
4,Spoštovane poslanke in poslanci!
17,"Tudi tisti, ki smo pripravljali ta stališča, smo se zavedali tega, kar je sedaj povedal gospod Jazbinšek."
16,In prav zaradi tega smo bili tudi pri nekaterih stavkih in besedah v zelo velikih škripcih.
26,"In zato bi jaz podprl njegovo mnenje, da bi vseeno danes sprejeli priporočila, samo s to razliko, da bi dodali mogoče tri stavke v teh priporočilih."
24,"Če dovolite, bi vsaj to še sam povedal, in sicer najprej pri teh priporočilih, da bi dejansko v četrti točki namesto nerazvitih zapisal ""prizadetih""."
125,"Potem, v šesti točki bi mogoče dodali, ker tu nam je pa šlo, da ta zadeva ne bi zaspala: ""da, mora Izvršni svet Skupščine Republike Slovenije z ustreznimi sekretariati mesečno oziroma po potrebi pisno informirati Skupščino Republike Slovenije o vseh ukrepih, ki jih je podvzel in učinkih, ko so bili doseženi."" In tu bi še dodali: ""Spomladi bo republiška Skupščina ponovno celovito obravnavala učinke reševanja vodne ujme v Sloveniji."" In še dosedanje in potem mogoče sedma točka: ""Izvršni svet oziroma koordinacijski odbor naj upošteva pri oblikovanju politike in ukrepov pri odpravljanju posledic poplave predloge iz današnje razprave."" In zaključek: ""8. Dosedanje kratkoročne aktivnosti in ukrepe Izvršnega sveta republiška Skupščina podpira in sprejema."" Jaz mislim, da bi sprejeli takšno stališče oziroma takšna priporočila, s takšnimi dopolnitvami."
1,Prosim.
1,Spoštovani!
8,"Jaz sem že prej povedal, da bom skromen."
15,"In prav zaradi tega prihajam gor, ker vidim, kdor je skromen, potem nikamor ne pride."
1,Žal.
9,"Ni mi všeč, kar je rekel gospod minister Jazbinšek."
21,"Zdaj me naj pa tisti, ki so lepo predložili, ne bom rekel, solidaren sem z njimi, imeli prednost pred Škofjo Loko."
14,"Ker jaz nisem prinesel nobenega predloga iz občine, ker mislim, da je to drugo."
75,"In zato predlagam in podpiram in prosim, da se sprejme predlagani sklep oziroma dodaten, ki ga je kolega Podobnik dal: ""Za vsa sanacijska dela, ki se izvajajo (in tako naprej, mislim, da bo to predloženo) s pomočjo solidarnostnih sredstev v sestavi republike ali občinskih organov, da so dolžni sprejeti, izvesti javni razpis za izvajalca del, zato, da ne bi prišlo do malverzacij."" Žal, sem rekel, da v petih minutah, malo več, sem se čutil izigranega."
1,Hvala.
1,Hvala.
6,"Zdaj verjetno morate odgovoriti, gospod Jazbinšek."
1,Prosim.
3,Kaj tudi delamo.
21,"Danes je korenspondenčna seja tistih, ki odobravajo denar za Škofjo Loko, šla ven in ta denar bo v nekaj dneh nakazan."
13,"Toliko, da bo potešeno, rekel bi, vprašanje prioritet, kdo prej in kdo ne."
22,Na odboru solidarnosti se te stvari dogovarjajo in tam smo dogovorjeni za določen red in smo ga akceptirali in ga sedaj izvajamo.
26,"Kar se pa tiče predloga, ki s tem nima nobene zveze, ki je bil sedaj dan, da gre denar v Škofjo Loko, je pa predlog ta."
17,"Ko boste denar dobili, boste začeli pa javno licitacijo za ta nujna sanacijska dela v tem trenutku."
18,"Jaz sem rekel za resne investicije, ki začnejo nastopati z dokumentacijo itn., z datumom čez dva meseca, recimo."
5,Takrat se to začne delati.
12,"No, ampak sedaj za zasilni most licitacija kot sklep Skupščine Republike Slovenije?"
23,"Kar pomeni seveda popolno nezaupnico vsem lokalnim strukturam na koncu koncev, ki so sedaj požrtvovalno delali in ki sedaj na terenu počnejo stvari."
10,"Licitacija veste, kaj pomeni, projekt s predračuni in tako naprej."
10,"To je dva meseca takoj mimo, preden je posel dobljen."
2,Hvala lepa.
1,Hvala.
2,Gospod Podobnik.
8,"Opravičujem se in obljubljam, da sem tukaj zadnjič."
20,"Samo, bom pa povedal sedaj moj nesrečni primer pri tej točki, zaradi katerega sem tudi med drugim to stvar predlagal."
33,"Na našem območju je tudi zaselek, kmetija, kje nimajo dostopa do hiše in smo se zavzeli in smo dobili med drugim tudi ponudnika, nekega privatnika, ki je ponudil zastonj, da bo stvari delal."
12,"S svojo težko gradbeno mehanizacijo, priznan privatnik, s področja Dornberka, s Primorske."
82,"Pripeljal je svoje stroje in tam dva dni stoji zato, ker na osnovi dogovora - ne vem, katerega na občini - edino pooblaščeno gradbeno podjetje izvaja svoja dela, med drugim je že predstavilo prvi račun za dvesto starih milijard, v teh dneh bo drug račun za dvesto starih milijard, tisti, ki pa čaka, da bi to zastonj delal, rekel je samo za mazivo in za nafto, drugo bo delal zastonj, smo se pa sedaj tako rekoč nasilno spravili, da bo lahko tudi tam pomagal."
15,"In to je samo en majhen del, tisti del, ki je opravljen na našem teritoriju."
49,"Gotovo ni niti 10% od vsega dela, ki bo potrebno Sloveniji in sem prepričan, da je mogoče take razpise po zelo hitrem postopku z najosnovnejšimi postavkami: cena delovne ure in teh zadev narediti tako na hitro in kdor je tako proti temu, oprostite, jaz ne vidim nekega argumentiranega razloga."
45,"Sami veste, kako je bilo po tisti delitvi sredstev zaradi škode po suši na Štajerskem, ko je nekaj let prihajalo, kako da je bila škoda razdeljena in ne bi želel, da bi se tudi ob tej pomoči, ko se je pokazala solidarnost, naredilo kaj podobnega."
56,"Mislim, da moramo to sprejeti in osebno predlagam oziroma zahtevam, ne vem, če to lahko, da se tudi ta predlog tiste točke, ki sem jo predlagal, da na glasovanje kot sklep Skupščine, da so to vse firme, ki so - oziroma občine, ki so deležne teh sredstev, da so dolžne opraviti te licitacije in voditi to evidenco."
1,Hvala.
34,"Sedaj bi dejansko lahko tudi to dodatno 7. točko, v kateri bo moral Izvršni svet upoštevati vse, kar smo danes tu rekli, bomo pač na naslednji seji te stvari prekontrolirali, če so bile upoštevane."
23,"In če smo govorili o licitacijah, se nam zdi vsem, da je povsem razumljivo, za kaj gre in da bodo to tudi upoštevali."
21,"Da bi bil pa poseben sklep zaradi tega, se mi pa zdi, skoraj težko, ker je to samo po sebi razumljivo."
7,Ali pa verjetno nismo v regularni državi.
46,"Jaz bi predlagal, ker moramo še vseeno glasovati o teh, tako kot smo se sedaj dogovorili, priporočilih in sicer po zborih ločeno, tako kot je to po poslovniku opredeljeno in bi vprašal še mogoče gospoda Grašiča, če bi bilo treba mogoče v imenu odbora kaj povedati."
2,Ni treba.
5,Ali želi še kdo razpravljati?
4,"Če ne, zaključujem razpravo."
15,"No in če že zaključujem razpravo, preden pridemo na glasovanje, moramo ugotoviti prisotnost na zborih."
4,Najprej prisotnost Družbenopolitičnega zbora.
5,"Zbor občin, kdo je tukaj?"
3,Zbor združenega dela?
18,"Torej, ugotavljam, da so podani pogoji, da lahko vsak zbor glasuje, ker je navzoča večina delegatov vsakega zbora."
7,To je 357. člen ustave Republike Slovenije.
14,"Glasovanje na podlagi 84. člena, če zbori zasedajo skupaj, glasujejo delegati vsakega zbora posebej!"
8,In sicer bodo najprej glasovali delegati Družbenopolitičnega zbora.
5,Kdo je za sprejem priporočil?
3,Je kdo proti?
4,Se je kdo vzdržal?
10,"Ugotavljam, da je bil predlog priporočil z večino glasov sprejet."
7,"Zbor občin, kdo je za predlog priporočil?"
3,Je kdo proti?
4,Se je kdo vzdržal?
9,"Ugotavljam, da so bila priporočila v Zboru občine sprejeta."
10,"In še Zbor združenega dela, kdo je za sprejem priporočil?"
3,Je kdo proti?
4,Se je kdo vzdržal?
11,"Ugotavljam, da so tudi v Zboru združenega dela priporočila soglasno sprejeta."
20,"Torej lahko ugotovim, da so vsi trije zbori sprejeli priporočila v zvezi s problematiko reševanja posledic katastrofalnih poplav v Sloveniji."
35,"Preden se zahvalim vsem za sodelovanje, bi se rad posebej zahvalil vsem, ki ste spodbudili številne zbiralne akcije po Sloveniji, vsem organizatorjem teh zbiralnih akcij in predvsem vsem darovalcem, ki ste prispevali prispevke za prizadete."
10,"Bodite prepričani, da bomo pomoč pravično in upravičeno tudi uporabili."
14,Zahvaljujem se vam za sodelovanje in zaključujem skupno zasedanje vseh treh zborov Skupščine Slovenije.
