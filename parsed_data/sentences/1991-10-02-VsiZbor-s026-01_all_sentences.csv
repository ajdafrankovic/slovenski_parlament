26,"Začenjam 26. skupno sejo vseh zborov Skupščine Republike Slovenije, ki je sklicana na podlagi 364. člena Ustave Republike Slovenije in 134. člena Poslovnika Skupščine Republike Slovenije."
2,Ugotavljamo prisotnost.
9,Prosim delegate Družbenopolitičnega zbora za prisotnost - 47 prisotnih delegatov.
7,Prosim delegate Zbora občin - 48 prisotnih delegatov.
6,Zbor združenega dela - 51 prisotnih delegatov.
21,"Na podlagi tega ugotavljam, da je na seji prisotna večina delegatov vseh zborov in je s tem tudi skupna seja sklepčna."
5,Predlog dnevnega reda ste prejeli.
7,Želi kdo razpravljati o predlogu dnevnega reda?
10,"Če ne, ugotavljam, da je ta predlog dnevnega reda sprejet."
3,"Prosim, da glasujemo."
6,"Kdor je za, naj prosim glasuje!"
3,Je kdo proti?
4,Se je kdo vzdržal?
8,"Ugotavljam, da je predloženi predlog dnevnega reda sprejet."
7,In sicer: odobritev zapisnika 25. skupne seje.
14,"Drugič, uresničevanje osamosvojitvenih aktov Republike Slovenije po izteku moratorija in tretjič, volitve in imenovanja."
12,"Prehajamo na 1. TOČKO DNEVNEGA REDA, to je na ODOBRITEV ZAPISNIKA 25."
1,SEJE.
4,Osnutek zapisnika ste prejeli.
3,Želi kdo razpravljati?
10,"Če ne želi nihče razpravljati, dajem predlog zapisnika na glasovanje."
6,"Kdor je za, naj prosim glasuje!"
3,Je kdo proti?
4,Se je kdo vzdržal?
11,"Ugotavljam, da je zapisnik 25. skupne seje z večino glasov sprejet."
17,"Prehajamo na 2. TOČKO DNEVNEGA REDA, to je na URESNIČEVANJE OSAMOSVOJITVENIH AKTOV REPUBLIKE SLOVENIJE PO IZTEKU MORATORIJA."
58,"Predlog za to točko dnevnega reda izhaja iz sklepa naše Komisije za mednarodne odnose, ki je menila, da gre v tem primeru za vrsto izjemno pomembnih političnih odločitev, večinoma več ali manj samo ugotovitvenega značaja, iz česar vendarle sledijo cele vrste konkretnih ukrepov in je zato nujno potrebno, da Skupščina Republike Slovenije o teh zadevah sprejme svoje stališče."
40,"Mislim, da to ni potrebno posebej utemeljevati, zlasti ker kot predsednik Skupščine Republike Slovenije moram na žalost ugotoviti, da je bila v javnosti že cela vrsta izjav, tudi s strani uradnih organov, o stvareh, ki so šele danes predmet razprave."
21,"Tako, da ne bi izgledalo, da je Skupščina Republike Slovenije samo še folklorni dodatek k tistemu, kar se je že zgodilo."
32,"Gre za izjemno pomembne politične odločitve, kjer naj bi danes predvsem ugotovili samo dejstvo, drugič pa, kakšni so za to pogoji, kakšne so lahko posledice tega in kakšni koraki bi bili potrebni."
24,"Mimogrede naj še omenim, da o nadaljevanju našega osamosvojitvenega procesa razpravljamo pod novim emblemom v tej Skupščini, ki je danes prvič na tem mestu."
20,"Zato prosim predsednika skupščinske Komisije za mednarodne odnose, da poda stališče in predlog sklepov, ki jih je ta komisija pripravila."
3,Hvala gospod predsednik.
1,Spoštovani!
24,Komisija za mednarodne odnose je na svojih zadnjih sejah obravnavala vprašanja izvajanja brionske deklaracije ter uresničevanje osamosvojitvenih aktov po koncu moratorija 7. oktobra letos.
30,"Komisija je menila, da je nujno, da se na skupni seji vseh zborov Skupščine Republike Slovenije opravi bilanca zadnjih treh mesecev ter predvsem pripravi podlago za naše ukrepanje v prihodnje."
36,"Zato je Komisija za mednarodne odnose predlagala, da danes predstavniki Izvršnega sveta Skupščine Republike Slovenije predstavijo poročilo o uresničevanju samostojnosti in neodvisnosti Republike Slovenije med, in predvsem, po izteku moratorija, določenega s skupno deklaracijo z Brionov."
16,"Komisija posebej pričakuje, da bo Izvršni svet Skupščine Republike Slovenije podal informacijo o izvajanju monetarnega sistema."
53,"Komisija nadalje predlaga, da Skupščina Republike Slovenije sprejme predlog stališč in sklepov Skupščine Republike Slovenije ob izteku trimesečnega moratorija za nadaljnje uresničevanje osamosvojitvenih aktov Skupščine Republike Slovenije, z dne 25. junija 1991, predpisanega z brionsko deklaracijo z dne 7. julija 1991, ki ste ga oziroma ga boste vsak trenutek prejeli tudi na klop."
55,"7. oktobra 1991 se izteče trimesečni moratorij za nadaljnje postopke, predvidene z deklaracijo ob neodvisnosti z dne 25. junija 1991 ter zakoni, sprejetimi do 25. junija 1991, ki je bil predpisan s skupno deklaracijo, sprejeto na Brionih 7. julija 1991, potrjeno v Skupščini Republike Slovenije 10. julija 1991 in podpisano v Zagrebu 11. julija 1991."
61,"S tem prenehajo tudi obveznosti, ki jih je Republika Slovenija prevzela s podpisom skupne deklaracije, aneksa številka 1 ter aneksa številka 2, četudi zaradi objektivnih in drugih okoliščin niso bile uresničene vse zahteve iz skupne deklaracije in obeh aneksov, predvsem pa ni prišlo do dogovora o prihodnjih povezavah in sodelovanju med republikami bivše SFRJ in miru na ozemlju te nekdanje države."
44,"Ker za neizpolnitev teh zahtev ni odgovorna Republika Slovenija, ki je s svoje strani storila vse, za kar se je s podpisom skupne deklaracije in obeh aneksov zavezala, Skupščina Republike Slovenije ugotavlja, da z iztekom moratorija za Republiko Slovenijo vse te obveznosti dejansko prenehajo."
71,"Ne glede na to pa je Republika Slovenija še vedno zainteresirana za sporazumno reševanje in urejanje vseh vprašanj, odprtih po razdružitvi Republike Slovenije z ostalimi deli bivše SFRJ, za sporazum v zvezi z medsebojnimi obveznostmi in terjatvami, ter v zvezi z delitvijo nekdanjega federalnega premoženja, kakor tudi za dogovor o prihodnjih oblikah sodelovanja med suverenimi državami na ozemlju bivše SFRJ in sporazumno ureditev vseh vprašanj v zvezi z nasledstvom bivše SFRJ."
21,"V skladu s tem je Slovenija ne le pripravljena sodelovati, temveč je tudi zainteresirana za nadaljnje sodelovanje na konferenci v Haagu."
34,"Republika Slovenija je vedno izpričevala pripravljenost za sporazumevanje, pogajanja in mirno razrešitev odprtih vprašanj na ozemlju bivše SFRJ, ki naj bi pripeljali do polne uveljavitve svobodno izražene volje njenih prebivalcev za samostojnost in neodvisnost."
34,"Odločitvi Republike Slovenije za neodvisnost, utemeljeni na univerzalni pravici narodov do samoodločbe in na plebiscitu, izvedenem 23. decembra 1990, je sledila groba vojaška intervencija oboroženih sil SFRJ, ki je povzročila številne žrtve in razdejanje."
13,Republika Slovenija je v tem konfliktu uspela obraniti svojo samostojnost in teritorialno integriteto.
67,"Ker Republika Slovenija želi biti država, ki spoštuje splošna načela mednarodnega prava in sprejema procedure, ki jih je Evropa zgradila za zavarovanje miru in demokratičnega razvoja, ki zagotavlja blagostanje in prihodnost vsem državljanom, je Skupščina Republike Slovenije v želji, da se konflikt uredi po mirni poti, 10. julija 1991 sprejela brionsko skupno deklaracijo Republike Slovenije, Republike Hrvaške, SFRJ in Evropske skupnosti ter s tem pristala na moratorij."
13,Republika Slovenija je ves čas moratorija v dobri veri izpolnjevala določbe brionske deklaracije.
51,"Organi naše države so korektno sodelovali z opazovalno misijo Evropske skupnosti, navzočnost katere je v veliki meri prispevala k nadzoru premirja in umiku enot Jugoslovanske ljudske armade iz Republike Slovenije, ki se morajo na podlagi sklepa Predsedstva SFRJ, z dne 18. julija 1991, umakniti iz naše države v roku treh mesecev."
18,"Kljub pripravljenosti Republike Slovenije za sporazumno razreševanje odprtih vprašanj, se agresija proti Republiki Sloveniji nadaljuje z nevojaškimi sredstvi."
26,V nasprotju z brionsko deklaracijo se je v času moratorija razvila gospodarska vojna organov in institucij SFRJ in nekaterih republik oziroma njihovih delov proti Republiki Sloveniji.
10,Republika Slovenija je praktično izključena iz monetarnega in deviznega sistema.
17,"Prihaja do plenitve premoženja podjetij iz Republike Slovenije v Srbiji, Črni gori ter delih Bosne in Hercegovine."
23,Organi SFRJ z dezinformacijami Evropski skupnosti o carinskem nadzoru blaga in potnikov na meji Republike Slovenije povzročajo ogromno gospodarsko škodo gospodarstvu Republike Slovenije.
40,"Še posebej pa je Republika Slovenija prizadeta z blokado letališč oziroma ukrepi zračne kontrole letenja, ki povzročajo veliko škodo letališčem in avioprevozniku Republike Slovenije, motnje v prometni povezanosti Republike Slovenije s svetom in onemogočajo normalen pretok blaga, kapitala in ljudi."
54,"Ker Skupščina Republike Slovenije ugotavlja, da vojaške, ekonomske in druge agresije na Republiko Slovenijo, nadaljevanje vojne na Hrvaškem ter odsotnost zaupanja med republikami bivše SFRJ onemogočajo možnost oblikovanja skupnosti suverenih držav na ozemlju bivše SFRJ, se bo Republika Slovenija povezovala z drugimi državami zgolj na temelju mednarodno priznane neodvisnosti in suverenosti ter konkretnih interesov."
18,"V skladu s tem stališčem Komisija za mednarodne odnose predlaga, da danes Skupščina Republike Slovenije sprejme naslednje sklepe:"
28,"1. Skupščina Republike Slovenije ugotavlja, da se moratorij, predpisan z brionsko skupno deklaracijo 7. oktobra 1991, izteče, in da, kar zadeva Republiko Slovenijo, ni razlogov za njegovo podaljšanje."
121,"V skladu s tem se z 8. oktobrom 1991 nadaljuje uresničevanje in izvajanje temeljne ustavne listine o samostojnosti in neodvisnosti Republike Slovenije, ustavnega zakona za izvedbo temeljne ustavne listine o samostojnosti in neodvisnosti Republike Slovenije, deklaracijo o neodvisnosti, zakona o državljanstvu Republike Slovenije, zakona o tujcih, zakona o potnih listinah državljanov Republike Slovenije, zakona o nadzoru državne meje, zakona o spremembah in dopolnitvah zakona o varnosti cestnega prometa, zakona o zunanjih zadevah, zakona o carinski službi, zakona o kreditnih poslih s tujino, zakona o deviznem poslovanju, zakona o Banki Slovenije, zakona o bankah in hranilnicah, zakona o Agenciji Republike Slovenije za zavarovanje vlog v bankah in hranilnicah, zakona o predsanaciji, sanaciji, stečaju in likvidaciji bank in hranilnic, in zakona o cenah."
32,"Skupščina Republike Slovenije nalaga Izvršnemu svetu Skupščine Republike Slovenije, naj v najkrajšem času pripravi predloge za nujne spremembe in dopolnitve navedenih zakonov, kar zadeva roke za uresničevanje posameznih, v njih predpisanih nalog."
18,"2. Skupščina Republike Slovenije ugotavlja, da 13. oktobra 1991 poteče mandat opazovalni misiji Evropske skupnosti v Republiki Sloveniji."
30,"Skupščina Republike Slovenije pozitivno ocenjuje prisotnost in delo opazovalcev, ki so nadzorovali premirje med obrambnimi silami Republike Slovenije in Jugoslovansko ljudsko armado ter ocenjuje njihovo delo kot požrtvovalno in koristno."
39,"3. Skupščina Republike Slovenije vztraja na, s sklepom Predsedstva SFRJ sprejetem določenem trimesečnem roku za umik Jugoslovanske ljudske armade iz Slovenije, kar pomeni, da mora zadnji pripadnik Jugoslovanske ljudske armade zapustiti ozemlje Republike Slovenije najkasneje do 18. oktobra 1991."
18,"Upoštevaje dejansko stanje Skupščina Republike Slovenije ugotavlja, da na ozemlju Republike Slovenije niso potrebne nikakršne tuje oborožene sile."
40,"Skupščina Republike Slovenije nalaga Izvršnemu svetu Skupščine Republike Slovenije in vsem drugih pristojnim organom Republike Slovenije, da še nadalje sodelujejo z Jugoslovansko ljudsko armado in storijo vse, da bo Jugoslovanska ljudska armada lahko v celoti zapustila Slovenijo do predvidenega roka."
42,"4. Skupščina Republike Slovenije meni, da naj Republika Slovenija nadaljuje s konstruktivno udeležbo na Haaški mirovni konferenci, vendar v statusu neodvisne, suverene in nasledstvene države, zainteresirane za mir na območju bivše SFRJ in za ureditev vseh odprtih vprašanj pravnega nasledstva bivše SFRJ."
25,5. Skupščina Republike Slovenije jemlje vsem organom in službam bivše SFRJ pooblastilo za predstavljanje in zastopanje interesov Republike Slovenije pred drugimi državami in mednarodnimi organizacijami.
24,"Izvršni svet Skupščine Republike Slovenije naj nadaljuje pogovore z vladami držav, ki bi bile pripravljene prevzeti konzularno zaščito državljanov Republike Slovenije v tretjih državah."
30,"6. Skupščina Republike Slovenije nalaga Izvršnemu svetu Skupščine Republike Slovenije, da nemudoma ustavi sleherno odlivanje sredstev iz naslova carin in kakršnihkoli drugih dajatev iz Republike Slovenije v proračun bivše SFRJ."
34,"Obenem morata Izvršni svet Skupščine Republike Slovenije in Banka Slovenije takoj sprejeti ukrepe za vzpostavitev monetarne suverenosti Republike Slovenije, začeti postopek za uvedbo samostojne valute Republike Slovenije ter predložiti za to potrebne predloge zakonov."
19,Do konstituiranja Sveta Banke Slovenije Skupščina Republike Slovenije pooblašča za vse navedene dejavnosti s strani Banke Slovenije njenega guvernerja.
33,"V skladu s tem morajo Izvršni svet Skupščine Republike Slovenije in ostali pristojni organi vzpostaviti na meji z Republiko Hrvaško režim, ki bo izenačen z režimom na mejah z Italijo, Avstrijo in Madžarsko."
18,Izvršni svet Skupščine Republike Slovenije naj predlaga potrebne predpise in ukrepe za oblikovanje samostojnega zunanjetrgovinskega režima oziroma sistema.
39,"Istočasno mora Izvršni svet Skupščine Republike Slovenije ponuditi državam, ki so najpomembnejši gospodarski partnerji Republike Slovenije, sklenitev ustreznih, vsaj začasnih sporazumov, ki bodo omogočili Republiki Sloveniji čimbolj nemoteno gospodarsko sodelovanje, medsebojni plačilni promet ter prometne povezave s temi državami."
46,"7. Skupščina Republike Slovenije nalaga Izvršnemu svetu Skupščine Republike Slovenije, da s sporazumom o izvajanju kontrole letenja o zračnem prostoru Republike Slovenije, sklenjenim z eno od sosednjih držav ali Evropsko skupnostjo, zagotovi obnovo zračnega prometa v zračnem prostoru Republike Slovenije in odprtje letališč v Republiki Sloveniji."
34,"8. Skupščina Republike Slovenije ugotavlja, da glede na spremenjene okoliščine ni več pogojev in potrebe za nadaljnje sodelovanje predstavnikov Republike Slovenije v delu zveznih organov SFRJ in državljanov Republike Slovenije v diplomatsko-konzularnih predstavništvih SFRJ."
58,"9. Skupščina Republike Slovenije zahteva od vseh organov oblasti v Republiki Sloveniji in od vseh posameznih nosilcev javnih funkcij, ki se v imenu Republike Slovenije udejstvujejo na področju znane politike, da koordinirajo svojo dejavnost in sproti usklajujejo svoja stališča ter stike z organi in funkcionarji drugih držav, in sicer v okviru Komisije Skupščine Republike Slovenije za mednarodne odnose."
50,"Ravno tako zahteva Skupščina Republike Slovenije takšno usklajevanje in sodelovanje do vseh organov in javnih funkcionarjev, ki oblikujejo ali izvajajo gospodarsko politiko, oblikujejo gospodarski sistem Republike Slovenije, sodelujejo v pogajanjih o gospodarskih odnosih s tujino in o delitvi premoženja ter ureditvi drugih vprašanj z ostalimi deli in organi bivše SFRJ."
22,"Vse te dejavnosti naj se koordinirajo v okviru Izvršnega sveta Skupščine Republike Slovenije, ki mora o tem redno poročati Skupščini Republike Slovneije."
44,"Komisija za mednarodne odnose dodatno predlaga Skupščini Republike Slovenije, da sprejme tudi izjavo o neoviranem pomorskem in kopenskem prometu v in iz Republike Slovenije, ki jo je v sprejem predlagala Komisija Skupščine Republike Slovenije za pomorstvo in ki ste jo tudi prejeli na klop."
2,Hvala lepa.
2,Hvala lepa.
19,"Slišali ste predlog stališč in sklepov, ki jih je Skupščini Republike Slovenije v sprejem predložila Komisija za mednarodne odnose."
40,"Ta stališča imajo bolj obliko političnega dokumenta, vsebujejo pa tudi mnoga zelo pomembna pravna določila in zaradi tega predlagam, da jih obravnavamo kot pravni akt, in sicer po amandmajskem postopku, v kolikor bi bile potrebne oziroma zahtevane spremembe in dopolnila."
70,"Torej, ker gre tu predvsem za politične odločitve z izredno daljnosežnimi in usodnimi posledicami, je komisija menila, da je za odločanje o tem potrebno imeti tudi čimbolj jasno situacijo o tem, koliko smo dejansko pripravljeni za to, da lahko take sklepe sprejmemo in zaradi tega povabila, da poročajo tej skupščini ustrezni resorni ministri, tako da bo možno odločanje o tej stvari, ker gre predvsem za vidik pripravnosti in izvedbenega procesa."
64,"To so vse člani Izvršnega sveta Skupščine Republike Slovenije, saj se je Izvršni svet Skupščine Republike Slovenije sam nekako sporazumel, da bi predsednik Izvršnega sveta Skupščine Republike Slovenije dal neko sintetično poročilo, potem bi pa vsak od povabljenih ministrov poročal za svoje področje, pa bi prosil predsednika Izvršnega sveta, da da poročilo o tem, kakšno je dejansko stanje priprav, da lahko te sklepe sprejmemo."
6,"Spoštovani predsedujoči, spoštovane poslanke in poslanci!"
28,"Zanosne besede smo že povedali, praznovanje so nam nasilno prekinili, našo voljo po svobodi in demokraciji smo potrdili tudi s krvjo, ostane nam da delo opravimo do kraja."
24,"V nekaj dneh se bo iztekel moratorij, ki nas je po dogovoru s predstavniki Evropske skupnosti zavezoval k zamrznitvi uresničevanja samostojne državnosti Republike Slovenije."
28,"V teh treh mesecih je Slovenija utrpela dodatno veliko škodo zaradi nadaljevanja vojne proti njej s strani Beograda na gospodarskem področju, zgodila pa so se tudi pozitivna dejstva."
21,Po uspešni obrambi Slovenije je prišlo do sklepa o umiku Jugoslovanske armade iz Slovenije in vrnitvi slovenskih vojakov iz te armade.
18,"Slovenski fantje so doma in armada se je večinoma že umaknila, končni rok za umik pa je 18.10.1991."
11,Do dogovorne razdružitve je prišlo praktično tudi na področju zunanjih zadev.
33,"Ob teh primerih razdruževanja je prišlo do vsiljene razdružitve tudi na monetarnem področju, kjer nas je Narodna banka Jugoslavije samovoljno izločila iz monetarnega sistema, kljub naši želji, da začasno v njem še ostanemo."
10,Z brionsko deklaracijo smo se zavezali k pogovorom o Jugoslaviji.
17,Kljub naši pripravljenosti za te pogovore in posredovanju Evropske skupnosti v treh mesecih ni prišlo do premika.
22,"Ob izteku moratorija lahko mirno rečemo, da smo se pošteno držali določil brionske deklaracije, česar ne bi mogli trditi za zvezno oblast."
10,Naše zadržanje je pozitivno ocenila tudi opazovalna misija Evropske skupnosti.
9,Glede nadaljevanja poti v samostojnost slovenske države ni dvomov.
22,"Vlada je pripravila vse potrebno, da zaživi Slovenija po 7.10. v skladu z osamosvojitveno zakonodajo in sklepi, ki so bili sprejeti 25.6.1991."
23,"Pri tem se zaveda, da ji de facto mrtva de iure še živa Jugoslavija tudi z nelegitimno oblastjo še lahko nagaja in škoduje."
26,"Svet je v teh treh mesecih še bolj natančno spoznal, kdo je kdo v Jugoslaviji in kakšne metode uporablja, spoznal pa je tudi posebnost slovenskega vprašanja."
23,"Po vsem, kar se je zgodilo, moramo umirjeno in odločno nadaljevati pot našega osamosvajanja in predvsem dokazati svetu, da smo sposobni samostojnega življenja."
17,"To nam bo uspelo, če bomo ohranjali temeljno enotnost, ki smo jo v teh časih že izpričali."
5,O podrobnostih bodo govorili ministri.
3,Hvala za pozornost.
19,"Na podlagi tega zaključka bi kar prosil gospoda Rupla, ministra za zunanje zadeve, da poda poročilo s svojega področja."
4,Spoštovane poslanke in poslanci!
29,"S problematiko izvrševanja brionske deklaracije ste se lahko seznanili iz gradiv, ki ste jih prejeli vnaprej (razčlembo izvrševanja brionske deklaracije in Spomenico), zato teh dveh dokumentov ne bom povzemal."
45,"Preden preidem h komentiranju dosedanje zunanjepolitične dejavnosti naše republike v zvezi z izvajanjem brionske deklaracije, v zvezi z udeležbo na mirovni konferenci v Haagu in nadaljnjim postopkom osamosvajanja Republike Slovenije, mi dovolite, da se dotaknem poglavitnega problema trenutnega dogajanja v Haagu oziroma konteksta tamkajšnje konference."
18,"Znano je, da je slovenska delegacija na drugem plenarnem zasedanju predlagala odlog konference do postavitve premirja na Hrvaškem."
44,"Nesprejemljivo in celo nespodobno se nam je zdelo razpravljati o načelnih problemih sožitja in o modelih prihodnjih držav na ozemlju Jugoslavije v času, ko jugoslovanski komandanti nenačelno in okrutno ubijajo ljudi in ko svoje sovraštvo do kulture in evropske civilizacije dokazujejo z rušenjem katedral."
13,"Moram reči, da se nam vse to zdi nesprejemljivo in nespodobno še danes."
26,"Ob tem naj povem, da nas je lord Carrington na zadnjem sestanku opomnil, da utegne premirje zdržati samo, če bomo znali hitro priti do političnih rešitev."
14,"Minil je teden in premirje ne drži, do političnih rešitev pa tudi ne prihaja."
19,"Dovolite mi, da uporabim, pozornost tega visokega zbora za vprašanje, ki je namenjeno vsej slovenski, jugoslovanski in evropski javnosti."
33,"Ali je mednarodna javnost z vsemi demokratičnimi ustanovami, s katerimi razpolaga, storila dovolj za ustavitev nesmiselne vojne v naši neposredni soseščini, v krajih, ki jih Evropa ali vsaj Srednja Evropa imenuje svoje osrčje."
8,Kako lahko ta Evropa prenese tak srčni udar?
26,"Po II. svetovni vojni so se občutljivi evropski intelektualci spraševali, ali je po Dachauu in Auschwitzu, po bombardiranju Dresdena še mogoča harmonična glasba in tenkočutna poezija."
34,"Nič ne kaže, da bi Evropo in njene mirne domove, njena prijetno zakurjena ognjišča kaj motili svetoskrunska dejanja jugoslovanske soldateske in granatni izstrelki proti draguljem evropske renesačne kulture, kot so Dubrovnik, Zadar in Šibenik."
34,"Vojna na Hrvaškem z vsakim dnem bolj opozarja na neučinkovitost doslej znanih mednarodnih mehanizmov, ko gre za reševanje človeških življenj, ki jih goltajo vojne in spopadi, ki jih ni mogoče pojasniti s strateškimi interesi."
66,"Ni diplomatsko kritizirati politike tujih držav, vendar menim, da smo dorasli do tiste stopnje, ko smemo kritično oceniti izjave zunanjih in obrambnih ministrov, pa tudi nekaterih veleposlanikov o, kot pravijo, izmišljeni vojni, o tem, da Jugoslavija ne zasluži takšne pozornosti kot kakšna naftna država, in o tem, da je za narode dosedanje Jugoslavije vendarle najbolje, če ostanejo zaprti v konzervno škatlo, ki se ji reče SFRJ."
15,To so besede nerazumevanja in - kot ti rekel znameniti sociolog Peter Berger - besede epistemološke arogance.
32,"Slovenska delegacija v Haagu je že povedala, slovenska Skupščina pa naj pove, da sedanje velike krivde za jugoslovansko klanje ni mogoče enakomerno porazdeliti med žrtve in krivce kar počez in vsem enako."
37,"Moramo povedati, da smo zaskrbljeni zaradi premajhnega razumevanja Evrope za dogajanja v Jugoslaviji in premajhne odločnosti, da ukrepa proti tistim, ki kršijo sporazum o premirju, izvajajo agresijo proti Hrvaški in hočejo z nasilnimi sredstvi vzpostaviti nove meje."
46,"Čeprav lahko razumemo, da se Evropa ni pripravljena vojaško vpletati v jugoslovanske obračune, da ni pripravljena - kot je te dni zapisal ugledni nemški časopis - ""pošiljati svoje fante, da umirajo v Osijeku in Vukovarju"", je vendar šokantno, da mirno gleda, kako eno nacionalna ""jugoslovanska"" armada uničuje Hrvaško."
34,"To srhljivo spominja na maščevalne akcije fašistične in nacistične soldateske v drugi svetovni vojni, na dejanja, ki so bila na Nürnberških procesih obsojena kot zločin proti človeštvu in mnogi generali kaznovani kot vojni zločinci."
19,"Ni se mogoče sprijazniti s trditvijo, da Evropa nima sredstev, s katerimi bi spametovala podivjane generale in iztirjene politike."
30,"Ob tem si dovoljujem izreči, da so za sedanje nasilje krive tudi ZDA in Evropa, ki so v posmeh dejstvom in novo nastajajočim realnostim, še nedavno tega vsiljevale enotno Jugoslavijo."
33,"Vsekakor bi si želeli, da bi se evropska politika in diplomacija, vključno z diplomatskimi predstavniki, ki so akreditirani v Beogradu, z večjo vnemo poglobili v vzroke jugoslovanske krize in možnosti za njeno rešitev."
4,"Gospod predsednik, visoki zbor!"
28,"Brionska deklaracija je Republiki Sloveniji zagotovila prepotreben mir, priznanje njene posebne entitete s strani Evropske skupnosti, predah za pripravo nadaljnjih osamosvojitvenih korakov in osnovo za njeno mednarodno priznanje."
24,Prisotnost opazovalcev Evropske skupnosti je omogočila mednarodni nadzor nad spoštovanjem in izvajanjem brionske deklaracije s strani zvezne armade in zveznih organov oziroma Republike Slovenije.
11,S pristankom na moratorij je Republika Slovenija pokazala pripravljenost za sodelovanje.
19,V interesu ustvarjanja pogojev za mirno razrešitev jugoslovanske krize smo bili pripravljeni uveljavitev svoje neodvisnosti odložiti za tri mesece.
21,"Z izpolnjevanjem ključnih točk brionske deklaracije se je Republika Slovenija pokazala kot zanesljiv in zaupanja vreden partner, ki spoštuje mednarodne obveznosti."
10,V času moratorija je bila zunanjepolitična aktivnost Republike Slovenije osredotočena:
16,"Prvič, na vzpostavljanje premirja in mirno razrešitev jugoslovanske krize, vključno z mirno razdružitvijo ob mednarodnem posredovanju."
45,"Drugič, na reševanje problemov pri gospodarskem sodelovanju s tujino - na dogovarjanje s tujimi vladami o pragmatičnih rešitvah, ki bo omogočile nadaljevanje gospodarskega sodelovanja s svetom in selektiven pristop glavnih gospodarskih partnerjev, kot so, denimo, Nemčija, Italija, Avstrija, kar zadeva garancije za kreditne posle s Slovenijo."
36,"Tretjič, na mednarodno uveljavljanje Slovenije, in sicer z intenzivnimi stiki z vladami drugih držav: zaradi ustvarjanja potrebnega razpoloženja za njeno mednarodno priznanje in zaradi prepotrebnega ravnovesja, ki je bilo porušeno zaradi diplomatske sabotaže zveznih zunanjepolitičnih aparatov."
15,Slovenija je podpirala vse iniciative Evropske skupnosti za ustavitev ognja oziroma prenehanja sovražnosti v Jugoslaviji.
15,Posredovala je Evropski skupnosti oziroma trojki svoje poglede in pobude za mirno razreševanje jugoslovanske krize.
33,"Ponudila je jugoslovanskim republikam, da se kot okvir za politično, gospodarsko sodelovanje in spoštovanje človekovih pravic oziroma zaščito manjšin osnuje nekakšen jugoslovanski KVSE, v katerem bi sodelovale neodvisne, suverene republike oziroma njihove asociacije."
13,"Predlagala je, da se začnejo pogajanja o razdružitvi, delitveni bilanci in pravnem nasledstvu."
25,"Niti republike niti Zvezni izvršni svet niso odgovorili na naše pobude; Zvezni izvršni svet pa je celo okrepil gospodarski pritisk, ne, gospodarsko vojno zoper Slovenijo."
57,"V zadnjih treh mesecih smo organizirali številne pogovore in dogovore s tujimi državniki in državami, kot so: ZDA, Nemčija, Portugalska, Italija, Grčija, Avstrija, Madžarska, Rusija, Litva, Latvija, Estonija (zadnje tri so nas, ob tem, ko so same dobile splošno mednarodno priznanje, priznale, tako da z njimi ta hip postavljamo normalne diplomatske odnose), Belgija, Švica, Romunija, Bolgarija, Albanija."
23,"Prav danes pa potuje slovenska državna delegacija na delovni obisk v Francijo, kjer jo bosta sprejela tudi predsednik Mitterand in zunanji minister Dumas."
17,"Imeli smo razgovore s skoraj vsemi zunanjimi ministri Evropske skupnosti, držav Heksagonale, intenzivni stiki so bili s"
8,"Svetom Evrope, Komisijo Evropske skupnosti, Evropskim parlamentom itd."
13,Vsa ta naša prizadevanja in naša pripravljenost za pogajanja so imeli ugoden odmev.
40,"Kljub temu da smo vedno hoteli in še hočemo spoštovati pravila diplomatskega vedenja, pa vendar sodimo, da je v trenutku, kakršen je danes, potrebna tudi odločnost in da je tudi pred strogim obličjem Evrope tu pa tam treba reči ne."
17,"Ne moremo se sprenevedati, ob tem, da nam gre za življenja in da gre Sloveniji za preživetje."
42,"Slovenija mora reči ne pozivom k rekonstrukciji še tako moderne Jugoslavije; Slovenija mora reči ne nadaljnji legitimizaciji federacije kot preobleke in kot pripravnega izgovora za ignoriranje temeljnega dejstva: da se v tem trenutku bije vojna med dvema državama, med Hrvaško in Srbijo."
24,"Reči moramo ne ideji o nekakšni podelitvi nekakšnega mednarodnega priznanja republikam ob ohranjanju mednarodne subjektivitete Jugoslavije, tega praznega in nevarnega alibija za smrtonosno vojno."
8,Republika Slovenija izpolnjuje vse pogoje za mednarodno priznanje.
17,"Mnoge države so nam priznale, da razpolagamo z dokazi o nedvoumni odločitvi prebivalstva naše republike za samostojnost."
10,Slovenija ima nesporne meje in efektivno oblast na vsem ozemlju.
16,"Postavlja se vprašanje, kdaj bodo druge države od stopnje ugotavljanja dejstev prešle k stopnji formalnega priznanja."
36,"Nekatere vlade povezujejo priznanje Republike Slovenije z razpletom jugoslovanske krize in niso pripravljene priznati Slovenije, dokler ne bodo razpoznavni vsaj obrisi razpleta jugoslovanskega vozla, razen v primeru, da bi vnaprejšnje priznanje Slovenije pripomoglo k razrešitvi krize."
15,Slovenija si bo mednarodno priznanje prislužila s koordiniranim delovanjem več družbenih področij in upravnih resorjev.
31,"Tako, kot moramo dokazati sposobnost gospodarskega preživetja in tako, kot moramo imeti učinkovit obrambni sistem, tako moramo biti tudi vsestransko dejavni na področju zunanje politike oziroma pri političnem reševanju slovenskega problema."
21,Tehtali bodo tudi prizadevnost in iskrenost sodelovanja Slovenije na Haaški konferenci pri iskanju mirne rešitve jugoslovanskega vprašanja - tudi po izteku moratorija.
44,"Pogovori, ki smo jih v zadnjem času opravili z državniki sosednjih držav, so nas opozorili, da v teh državah pričakujejo, da bo Republika Slovenija prispevala k miru na širšem področju Balkana in Srednje Evrope; to opozorilo smo razumeli kot bojazen pred našo domnevno sebičnostjo."
24,"Republika Slovenija je podprla Haaško konferenco, saj so razmere v Jugoslaviji pokazale, da brez mednarodnega posredovanja ni mogoče priti do nobenega sporazuma med republikami."
12,"Haaška konferenca naj bi zagotovila mir in, kar zadeva Slovenijo, mirno razdružitev."
23,"Ne bi nas smele razočarati začetne težave, temveč bi morali vztrajali, da konferenca čimprej sproži dejanska pogajanja in da se čimprej uspešno konča."
27,"Haaška konferenca je forum in je naša priložnost, da svetu predstavimo svoj pogled na prihodnost odnosov na tem delu sveta in da se uveljavimo kot mednarodni dejavnik."
14,Konferenca je katalizator za predstavljanje dejanskih in v drugih okoliščinah neizgovorljivih interesov sprtih strani.
11,Imamo povsem pragmatičen interes za aktivno sodelovanje in za uspeh konference.
45,"Sporazumno razdružitev, delitveno bilanco, sporazumno ureditev vprašanj sukcesije - kar bi nam omogočilo hitrejše mednarodno priznanje in včlanitev v OZN ter druge mednarodne organizacije, bomo verjetno veliko lažje izposlovali na konferenci, ob mednarodni arbitraži, kot pa sami v neposrednih pogajanjih z Zveznim izvršnim svetom in republikami."
25,"Varnost in perspektiva države Slovenije in slovenskega naroda je v znatni meri odvisna od postavitve stabilnega miru na jugoslovanskem prostoru, kar naj bi zagotovila konferenca."
24,"Ohraniti moramo tudi možnosti za nadaljevanje gospodarskega sodelovanja z jugoslovanskim prostorom in zato nam je v interesu, da se mirno razidemo in ostanemo prijatelji."
21,"Haaška konferenca je - če smem tako reči - tisti, strmi, mučni del poti, ki jo moramo prehoditi, da bi dosegli mednarodno priznanje."
13,"Evropa pričakuje našo konstruktivno sodelovanje na konferenci, tudi ko bomo samostojna suverena država."
21,"Njen in naš interes za uspeh konference se pokrivata, ker smo eni in drugi zainteresirani za mir in mirno razrešitev krize."
32,"Nimamo druge poti, kot da sodelujemo z Evropo, si prizadevamo, da bi Evropa boljše razumela jugoslovansko realnost in pomagamo pri iskanju najboljših rešitev za vzpostavljanje miru in mirnega sodelovanja v tem prostoru."
31,"Gospod predsednik, visoki zbor, dovolite mi, da opozorim na nelahke čase, ki jih bomo morali preživeti v prehodnem obdobju, dokler ne bomo mednarodno priznani oziroma ne bodo urejena vprašanja pravnega nasledstva."
22,"Čeprav bomo v praksi spoštovali mednarodne pogodbe, ki jih je sklenila Jugoslavija, bomo morda z nekaterimi partnerji imeli težave pri nadaljevanju sodelovanja."
15,"Zlasti, ko gre za razna dovoljenja, o katerih po mednarodnih pogodbah še odločajo zvezni organi."
9,Nekaj časa bodo težave tudi z zagotavljanjem konzularne zaščite.
26,"Potni listi Republike Slovenije ne bodo povsod priznani kot veljavni potni dokumenti: vendar imamo razlog za domnevo, da jih bodo že zdaj sprejemale nekatere sosednje države."
11,Vse te probleme bomo skušali čim hitreje in čimbolj pragmatično urejati.
4,"Spoštovane poslanke, spoštovani poslanci!"
14,"Vi odločate o tem, ali naj Slovenija stori še zadnje, smele korake k samostojnosti."
10,"Če naj jih stori, bomo za to tudi nosili posledice."
25,"Izvršnemu svetu Skupščine Republike Slovenije, verjamem pa, da tudi vam, je bilo že od začetka jasno, da samostojnosti ni mogoče doseči brez tveganja in odrekanja."
14,"To velja za vse, izziv je velik, dobitek pa v sorazmerju z našim prizadevanjem."
2,Hvala lepa.
2,Hvala lepa.
11,Besedo dajem podpredsedniku Izvršnega sveta Skupščine Republike Slovenije. dr. Andreju Ocvirku.
8,"Spoštovani predsednik, spoštovano predsedstvo, spoštovane poslanke in poslanci!"
12,Če lahko povem nekaj besed okoli realizacije brionske deklaracije na gospodarskem področju.
21,Skupščina Republike Slovenije je 7. julija 1991 sprejela brionsko deklaracijo in za 90 dni ustavila nadaljnjo implementacijo ustavnih aktov o osamosvojitvi.
29,"Pri tem je bil z brionsko deklaracijo izvzet zakon o carinski službi, zato je carinska služba funkcionirala kot služba Republike Slovenije, ki ni bila v sistemu Zvezne carinske uprave."
15,"Cilj brionske deklaracije je bil, da se ustvarijo ustrezni pogoji za mirna pogajanja med strankami."
33,"Določeno je bilo, da se s 1. avgustom 1991 začnejo pogajanja o vseh vidikih prihode Jugoslavije, kar naj bi vključevalo tudi pogajanja o reševanju zatečenih in bodočih gospodarskih odnosov med Jugoslavijo in Slovenijo."
28,"Vlada Republike Slovenije je že 17. junija 1991 predložila Zveznemu izvršnemu svetu sporazum, s katerim naj bi rešila odprta vprašanja v duhu brionske deklaracije za prehodno trimesečno obdobje."
20,"Zadev, ki bi jih morali urediti v prehodnem obdobju, je bilo 35, vendar do soglasja in uskladitve ni prišlo nikoli."
49,"12.8.1991 je bil v Ljubljani sestanek s predstavniki Zveznega izvršnega sveta pod vodstvom predsednika Anteja Markovića, kjer smo skupno proučili odprta vprašanja brionske deklaracije na ključnih gospodarskih področjih in se dogovorili, da pisno Izvršni svet Skupščine Republike Slovenije pošlje svoja stališča do področja denarne politike, carin, zveznega proračuna itd."
52,"Na tem sestanku je bilo dogovorjeno, da vlada Republike Slovenije sprejme odlok o prenehanju veljavnosti odloka o opravljanju plačilnega prometa iz naslova primarne emisije ob pogoju, da bo odlok začel veljati hkrati, ko Svet guvernerjev Narodne banke Jugoslavije razveljavi odlok Sveta guvernerjev o varovanju interesov SFRJ na področju monetarnega in deviznega sistema."
21,"To je bil zadnji pogoj vlade, da nas potem Narodna banka Jugoslavije vključi v monetarni sistem, v skladu z brionsko deklaracijo."
19,Svet guvernerjev Narodne banke Jugoslavije se s tem ni strinjal in je zahteval preklic veljavnosti zakona o Banki Slovenije.
34,"To ni bilo v skladu z brionsko deklaracijo niti v skladu z zakonom o banki Slovenije, ki je predvideval, da je Republika Slovenija lahko do konca leta 1991 v monetarnem sistemu Narodne banke Jugoslavije."
13,Zato v času brionske deklaracije v monetarnem sistemu Jugoslavije nismo bili niti dneva.
30,"Dejstvo je, da smo spoštovali monetarne agregate, ki jih je predpisala Narodna banka Jugoslavija za vse republike, da je Narodna banka Jugoslavije kontrolirala izvajanje monetarne politike le v Republiki Sloveniji."
29,"V Svetu guvernerjev Narodne banke Jugoslavije je zapisniško ugotovljeno, da Slovenija ni kršila zakonsko določenih monetarnih okvirov in hkrati ugotavlja, da so v drugih območjih Jugoslavije monetarne okvire kršili."
68,"28.8.1991 je Izvršni svet Skupščine Republike Slovenije sprejel temeljna izhodišča za pogajanja z Zveznim izvršnim svetom s predlogom načel za urejanje medsebojnih pravic in obveznosti med Republiko Slovenijo in federacijo, s predlogom sporazuma o sodelovanju pri opravljanju carinske kontrole in drugih mejnih kontrol, predlogom za pogajanja z zveznimi organi o urejanju ekonomskih odnosov s tujino in predlogom za vključitev v Deklaracijo o urejanju gospodarskih odnosov z zveznimi organi."
40,"Tako kot do 26.6.1991 o sporazumnem razdruževanju oziroma sporazumnem urejanju dosedanjih in bodočih odnosov v Jugoslaviji se zvezna vlada ni bila pripravljena pogajati o zatečenih in bodočih odnosih tudi v tem trimesečnem obdobju, čeprav je bil to moto brionske deklaracije."
24,"V mesecu septembru 1991 sestankov, razgovorov in usklajevanj na gospodarskem področju z Zveznim izvršnim svetom ni bilo zaradi nastale vojne situacije v Republiki Hrvaški."
59,"Iz zgornjega zaključimo, da se z zvezno vlado in Narodno banko Jugoslavije nismo uspeli dogovoriti o nobeni od ključnih zadev z gospodarskega področja, ki bi jih v obdobju brionske deklaracije morali reševati (ne o kreditno-monetarni politiki, ne o zunanjetrgovinskem in deviznem sistemu, ne o carinskem sistemu), kajti izhodišča zvezne vlade so bila centralistično naravnana in diskriminacijska do Republike Slovenije."
4,Kaj je bilo realiziranega?
31,"Brionska deklaracija nas je v kreditno-monetarni politiki vrnila v politiko Narodne banke Jugoslavije, vendar nas Svet guvernerjev Narodne banke Jugoslavije ni sprejel in je ravnal v nasprotju s sklepi Republike Slovenije."
23,"Zato smo bili prisiljeni kreirati v omenjenem obsegu lastno kreditno-monetarno politiko (brez gotovine, kontrole bank) in v okviru monetarnih agregatov Narodne banke Jugoslavije."
21,Na področju deviznega sistema smo uvedli lastno tržišče deviz in bili pritisnjeni na lastne devizne rezerve - to že od novega leta.
24,"Na področju ekonomskih odnosov s tujino je v času brionske deklaracije zvezna vlada sprejemala restriktivne ukrepe, ki bi imeli negativni vpliv na slovensko gospodarstvo."
14,"Zato smo menili, da so v nasprotju z brionsko deklaracijo, in jih nismo spoštovali."
30,"Vse te aktivnosti dokazujejo, da smo lastno politiko na zgoraj navedenih področjih vodili že v času moratorija in smo jo sposobni tudi vnaprej, v skladu z zakonodajo Skupščine Republike Slovenije."
3,In kako naprej?
53,"Monetarni program, ki ga bo sprejel Svet guvernerjev Banke Slovenije, mora predvidevati polno uveljavitev zakona o Banki Slovenije in s tem tudi postavitev centralno-bančnega sistema za Banko Slovenije tako v smislu zagotavljanja njihove globalne likvidnosti in oskrbe z gotovino za plačila vlog, kot tudi v izogib posledicam povsem nekontroliranih inflacijskih dinarskih denarnih tokov."
25,"Monetarni program mora zagotavljati, da bo ekonomska politika lahko usmerjala zagotavljanje gospodarske rasti v čim višji stopnji zaposlenosti, spodbujanje domačega varčevanja ter zagotavljanje plačilno-bilančnega ravnotežja."
12,Pogoj za polno uveljavitev zakona o Banki Slovenije je uvedba lastnega denarja.
39,"Lastni denar bo uveden v oktobru tega leta po sprejetju ustreznih zakonov v Skupščini Republike Slovenije in odlokov v Svetu guvernerjev Banke Slovenije in Izvršnem svetu Skupščine Republike Slovenije, ki bodo regulirali monetarno in kreditno politiko v Republiki Sloveniji."
12,Uvedba začasnega denarja bo prinesla pozitivne in lahko tudi nekatere negativne efekte.
19,"Pozitivno bo predvsem dejstvo, da bo Banka Slovenije imela vpogled v denarno maso, ki bo v obtoku v Sloveniji."
31,"Za kontrolo denarne mase v obtoku pa je prav meja s sosedi izrednega pomena, zato je ena izmed prioritetnih nalog čimprejšnja vzpostavitev mejnega režima za kontrolo pretoka blaga, denarja in ljudi."
17,Kajti nekontrolirano in protizakonito povečevanje denarne mase bi lahko v veliki meri izničilo prizadevanje za stabilizacijo gospodarstva.
21,"Uvedba začasnega denarja oziroma pozneje lastnega denarja pomeni tudi prekinitev obstoječih plačilnih poti s sosednjimi republikami, kjer je Slovenija neto izvoznik."
26,"Glede na to, da bodo tudi slednje imele nekonvertibilen denar, bo ključno vprašanje izravnava že nastalega pozitivnega salda in nato izravnava blagovne menjave s temi republikami."
15,Izvršni svet Skupščine Republike Slovenije je pripravil plačilni sporazum za vzpostavitev blagovnih tokov med republikami.
85,"Sporazum je usklajen z Republiko Hrvaško, vendar zaradi pravnih in objektivnih težav pri sprejemanju takega medrepubliškega sporazuma, si bodo poslovno zainteresirani pravni subjekti, ob upoštevanju komercialnega in političnega rizika, v prvi fazi morali zagotoviti izravnavo blagovnih tokov s čisto blagovno trampo brez plačilnega prometa, ali z odpiranjem nerezidentnih računov v lokalni valuti, kar bo, po obstoječi zakonodaji, domicilna zakonodaja Jugoslavije omogočala, Banka Slovenije bo ravno tako zagotovila konverzijo dinarja v slovensko valuto in obratno, tako da bo možno poslovanje fizičnih oseb predvsem na mejnem območju."
9,Mogoče še nekaj besed o zunanjih vidikih monetarne suverenosti.
11,Dostikrat se postavlja vprašanje možnih sankcij s strani Narodne banke Jugoslavije.
25,"Sigurno bo poskušala Narodna banka Jugoslavije zavreti monetarno osamosvajanje Republike Slovenije tudi na ta način, da bi poskušala izposlovati zamrznitev slovenskih deviznih rezerv v tujini."
43,"Po razgovorih, ki smo jih imeli s tujimi bančniki in po dogovoru z Ljubljansko banko, ki se je za ta primer ustrezno pripravila, in tudi druge banke, obstajajo zagotovila, da so taki posegi sicer možni, vendar le s pomočjo sodišč oziroma mednarodnih arbitraž."
14,"Ti procesi pa so dolgotrajni, medtem pa smatramo, da bomo problem priznanja Slovenije rešili."
19,"Naslednji problem je možnost enostranskega plačilnega moratorija, ki ga lahko razglasi zvezna vlada zaradi pomanjkanja deviz na jugoslovanskem nivoju."
32,"V tem primeru mora Slovenija doseči s tujimi upniki poseben dogovor, na podlagi katerega bi, v skladu z ustavnim zakonom, plačevala svoje obveznosti, ki pa seveda ne bi solidarno pokrivale obveznosti Jugoslavije."
34,"Vlada Republike Slovenije je ustanovila že v marcu svojo devizno borzo in svoj devizni trg, s čimer je znatno izboljšala pogoje izvoznega gospodarstva in poskušala uravnotežiti tečaj dinarja s formiranjem trženja po sistemu EDP."
20,Nova denarna politika mora preferirati izvozno naravnanost z uravnoteženim deviznim tečajem in v prvi fazi ob podcenjenosti slovenske denarne enote.
32,"Uravnoteženi tečaj bo Banka Slovenije v prvi fazi težko uveljavila, kajti v sedanjih razmerah ne razpolaga z zadostnimi deviznimi rezervami, s katerimi bi lahko intervenirala na deviznem trgu, predvsem pri prekomernem povpraševanju."
46,"Zato bo potrebno še naprej intenzivno formirati devizne rezerve Republike Slovenije, do sedaj smo jih že do dneva osamosvojitve formirali v višini cca 120 milijonov DEM, in to še naprej z odkupom menjalniškega denarja, z uporabo dela deviznega priliva in tudi z možno zadolžitvijo v tujini."
35,"Zato v obdobju po 7. oktobru devizni trg ne bo prost, konceptualno pa se bo sistem EDP prilagodil, tako da bo odražal trgovanje z realnimi deviznimi prilivi in ne bo mogel povzročati devizne nelikvidnosti bank."
43,"Predložen bo zakon o javnem dolgu iz naslova deviznih vlog občanov, kajti rešitev starih problemov iz segmenta varčevanja je pogoj za vzpostavitev novega sistema deviznega varčevanja, ki bo zagotavljal devizno likvidnost hranilnih vlog in kar je najvažnejše, zaupanje slovenskih državljanov v devizno varčevanje."
23,"Ob pogovorih v tujini in iskanju možnosti za zadolževanje, nam tujina v glavnem očita, da imajo naši državljani v tujini znatne devizne prihranke."
30,"Prva naloga vseh, ki na tem področju delujemo je zato ta, da pridobimo zaupanje državljanov, da smo sposobni zgraditi tak devizno-hranilniški sistem, ki bo omogočal izplačila vlog po zahodnoevropskih standardih."
16,Med zahtevnimi in pomembnimi ukrepi je carinski režim na meji med Republiko Slovenijo in Republiko Hrvaško.
12,Za pretok blaga preko meje z Republiko Hrvaško se predlagajo naslednja izhodišča:
38,"- carinarnice pri opravljanju carinske kontrole na meji med Republiko Slovenijo in Republiko Hrvaško uporabljajo carinski zakon, zakon o carinski tarifi, zakone, ki urejajo necarinske uvozne dajatve ter podzakonske akte, izdane na njihovi podlagi in nostrificirane v tej skupščini;"
20,"- poleg teh predpisov uporabljajo carinarnice tudi vse ostale predpise, ki se nanašajo na zunanjetrgovinsko poslovanje (smiselno povzeti zakoni in predpisi);"
24,"- na mejnih prehodih med Republiko Slovenijo in Republiko Hrvaško se opravlja le carinski nadzor blaga, medtem ko se samo carinjene opravlja v notranjih carinarnicah;"
23,"- kompleten carinski postopek za blagovni promet se bo izvedel v notranjih carinarnicah oziroma carinskih izpostavah, v katere bo blago prenapoteno z mejnega prehoda;"
12,- na mejnih prehodih se bo odvijal običajni carinski postopek v potniškem prometu;
17,- podjetja in druge pravne osebe iz drugih republik se obravnavajo kot tuja podjetja in tuje pravne osebe;
20,- fizične osebe iz drugih republik (merodajen je jugoslovanski potni list oziroma jugoslovanska osebna izkaznica) se obravnavajo kot tuje fizične osebe;
13,- podjetnik se pri uvozu blaga obravnava enako kot podjetja in druge pravne osebe;
26,"- carinarnice pri potrjevanju listin uporabljajo slovenske žige, razen v primeru, ko listine spremljajo blago pri izvozu v tretje države - do sklenitve ustreznih sporazumov s tretjimi državami;"
24,"- kot kriterij za preverjanje porekla proizvoda se upoštevajo kriteriji, določeni s pravili GATT - popolna proizvodnja v določeni državi ali vsaj 51 % dodana lastna vrednost."
25,"Torej, na meji s Hrvaško se blago ne bo carinilo zaradi prometnih nezmožnosti in neizgrajenih carinskih izpostav, ampak z dokumenti pošiljalo v carinarnice v notranjosti."
16,Ves promet za druge republike bo ravno tako v tranzitu prenapoten v carinarnice v drugih republikah.
23,"To so ključni elementi izvajanja osamosvojitvenih zakonov, ki jih je Skupščina Republike Slovenije sprejela 26.6.1991, za katere predlagamo implementacijo, še posebno z 8.10.1991."
2,Hvala lepa.
8,"Prosim, gospod Igor Bavčar, minister za notranje zadeve."
7,"Spoštovane poslanke, spoštovani poslanci, gospe in gospodje!"
2,Spoštovano predsedstvo!
52,"Skupščina Republike Slovenije je sprejela pet osamosvojitvenih zakonov s področja notranjih zadev, in sicer zakon o državljanstvu Republike Slovenije, zakon o tujcih, zakon o potnih listinah državljanov Republike Slovenije, zakon o nadzoru državne meje in zakon o spremembah in dopolnitvah zakona o varnosti cestnega prometa, ki so začeli veljati z dnem objave."
37,"7.7.1991 je bila sprejeta brionska deklaracija, s katero je bil določen suspenz nadaljnjega uveljavljanja deklaracije o neodvisnosti za obdobje treh mesecev in suspendirano izvajanje teh predpisov in nekaterih določb omenjenih predpisov; moratorij se izteče 7. oktobra 1991."
16,"V tem času smo izvajali osamosvojitvene zakone, v kolikor niso bili v nasprotju z brionsko deklaracijo."
15,Zakon o državljanstvu Republike Slovenije smo skoraj v celoti izvajali tudi med veljavnostjo brionske deklaracije.
25,"Zadržano je bilo le izvajanje 39. člena zakona, ki določa, kdo se šteje za državljana Republike Slovenije in s tem v celoti izključuje državljanstvo SFRJ."
41,"V tem obdobju smo v celoti izvajali tudi določbe zakona, ki se nanašajo na evidence o državljanstvu tako, da smo razčistili in vnesli državljanstvo Republike Slovenije v centralno računalniško evidenco za 1.860.000 prebivalcev Republike Slovenije; ostane še približno 200.000 nevnešenih evidenc."
27,"Vlada bo predlagala v nadaljnjem postopku spremembo 40. člena zakona o državljanstvu, ki se bo nanašala na tiste prosilce, ki so sodelovali v agresiji na Republiko Slovenijo."
29,"Zakon o tujcih originalno rešuje in prevzema vse zadeve in naloge iz zvezne pristojnosti in ureja status vseh oseb, ki niso državljani Republike Slovenije, vključujoč prehodni dom za tujce."
28,"Ta zakon, ki je neposredno povezan z zakonom o državljanstvu Republike Slovenije, smo izvajali tako, da smo državljane drugih republik obravnavali kot državljane Jugoslavije in ne kot tujce."
43,"S potekom moratorija bodo vsi, ki niso državljani Republike Slovenije, obravnavani kot tujci, s tem, da do 25.12.1991 kot tujce ne bi obravnavali tistih državljanov Jugoslavije, ki so ali bodo po 40. členu zakona o državljanstvu Republike Slovenije lahko zaprosili za naše državljanstvo."
12,Z uveljavitvijo te zakonodaje se bo položaj tujcev v Sloveniji bistveno spremenil.
18,V nadaljevanju bo zato potrebno urediti tudi druga vprašanja; od vprašanja delovnih viz za tujce in podobnih stvari.
34,"Zakon o potnih listinah državljanov Republike Slovenije ureja vrste potnih listin državljanov, postopek za izdajanje potnih listin ter določa primere, ko se pravice do potne listine omejijo oziroma potnega lista ne izda ali odvzame."
20,"V tem času smo pripravili nove obrazce slovenskih potnih listov, tako da imamo že pripravljenih približno 150.000 obrazcev potnih listov."
11,Po programu bi nadalje vsak mesec zagotovili po 100.000 teh obrazcev.
18,"Nove slovenske potne liste bi začeli izdajati takoj, ko bo s temi potnimi listi mogoče potovati v tujino."
25,"Nekaj sosednjih držav pa je že izrazilo svojo pripravljenost, da bo priznalo oziroma sprejemalo naše državljane, ki bodo mejo prehajali z novimi slovenskimi potnimi listi."
17,V tem času bomo pripravili vse tehnične in organizacijske pogoje za zamenjavo oziroma izdajo slovenskih potnih listov.
19,Zakon o nadzoru državne meje določa organizacijo in način nadzora prehajanja čez državno mejo ter ukrepe varovanja državne meje.
23,"Navedeni zakon predstavlja enega najpomembnejših osamosvojitvenih zakonov, saj dosedanje notranje meje opredeljuje kot državne meje, s čimer je vzpostavljen eden bistvenih elementov državnosti."
25,"Ob tem velja opozoriti, da bo morala posebna dvostranska meddržavna komisija pripraviti sporazum o definiranju kopne in morske meje med Republiko Slovenijo in Republiko Hrvaško."
33,"Brionska deklaracija je v 1. točki priloge uredila mejni režim oziroma nadzor na mejnih prehodih, v 4. točki pa določila rok treh mesecev za zagotovitev urejenega prenosa kompetenc Jugoslovanske armade na tem področju."
20,"Po sklepu Predsedstva Jugoslavije z dne 18.7. se je Jugoslovanska armada umaknila iz državnih meja z Avstrijo, Italijo in Madžarsko."
20,"Nadzor te meje je prevzela policija Republike Slovenije, ki bo na meji zagotovila mejni režim v skladu z evropskimi normami."
30,"Z zakonom o spremembah in dopolnitvah zakona o varnosti cestnega prometa je Republika Slovenija prevzela v svojo pristojnost določene obrazce vozniškega dovoljenja, prometnih dovoljenj za registrska vozila in registrskih tablic."
18,"Navedena dovoljenja in tablice bo predpisal ministrer za notranje zadeve s pravilnikom, ki je v končni fazi izdelave."
14,Hkrati so tudi že izdelani osnutki obrazcev vozniških in prometnih dovoljenj ter registrskih tablic.
37,"S potekom moratorija, sprejetega z brionsko deklaracijo bodo stopile v veljavo tiste določbe citiranega zakona, ki določajo krajevno pristojnost za izdajo in podaljšanje vozniškega in prometnih dovoljenj za tujce, ki imajo v Republiki Sloveniji le začasno prebivališče."
24,Prometna in vozniška dovoljenja ter registrske tablice bomo pričeli zamenjavati po uveljavitvi pravilnika o obrazcih prometnih dovoljenj in vozniškega dovoljenja ter o registrskih tablicah.
10,"Rok za zamenjavo je tri leta, to je do 25.6.1994."
66,"V tem času smo pripravili pravilnik za izvajanje zakona o nadzoru državne meje, pravilnik o ugotavljanju in reševanju mejnih incidentov, pravilnik o potnih listih, o vizumih ter o načinu vodenja evidence o potnih listinah in vizumih, pravilnik o načinu izvajanja zakona o tujcih, pravilnik o priznanju statusa begunca, za katere je za izdajo pristojen minister za notranje zadeve in jih bo izdal takoj po izteku moratorija."
16,"Meja z Republiko Hrvaško je dolga 564 km na kopnem, dočim na morju še ni definirana."
32,"Na tej meji je v prvi fazi predvidena izgradnja 34 mejnih prehodov, od tega jih bo imelo 27 status mejnih prehodov za mednarodni promet, 2 za meddržavni in 5 za obmejni promet."
33,"Do ustreznega sporazuma z Republiko Hrvaško v kategorizaciji mejnih prehodov in dokler se ne vzpostavi ustrezna kontrola na vseh komunikacijah, se bo preko vseh odvijal mednarodni promet, mejni prehodi pa bodo obratovali neprekinjeno."
44,"Zaradi neposredne vpetosti Republike Slovenije v prostor Evrope, bo kontrola na meji z Republiko Italijo, Avstrijo, Madžarsko in Hrvaško varovana na novih evropskih normativih in enotnih evropskih standardih. zaradi specifičnosti meje z Republiko Hrvaško bo sicer ta kontrola v prvi fazi prilagojena trenutnim razmeram."
19,"To pa pomeni, da se od državljanov drugih republik ne bo zahtevalo potnih listov, temveč bo zadostovala osebna izkaznica."
40,"Za uvoz oziroma izvoz blaga, ki je podvržen veterinarskim in tifopatološkim pregledom, pa je določeno šest cestnih prehodov, to so: Dragonja, Jelšane, Metlika, Pobrežje, Gruškovje, Dobova in Središče ob Dravi, ter trije železniški: Ilirska Bistrica, Dobova in Središče ob Dravi."
41,"Pravočasna izgradnja in vzpostavitev kontrole na vseh teh prehodih zahteva hitro in koordinirano delo tako gradbene operative, Ministrstva za notranje zadeve, carine, kot ostalih služb, ki bodo delovale na mejnih prehodih, in to tako v kadrovskem, tehničnem kot v materialnem pogledu."
39,"Projektiranje in izgradnja novega mejnega prehoda traja normalno več let, saj je potrebno upoštevati vse operativne, tehnične kot tudi ostale zahteve in zato predstavlja realizacije vseh teh del v tako kratkem času za vse svojevrsten izziv in velike napore."
37,"Z izgradnjo teh prehodov, proces odpiranja novih prehodov ne bo končan, saj bo potrebno ustrezno rešiti kontrolo na cca 120 cestnih komunikacij, ki potekajo na meji z Republiko Hrvaško, kjer bo policija sedaj svoje naloge opravljala operativno."
19,"Na ustrezen način bo potrebno rešiti tudi problem dvolastnikov, skupnih poti ter dnevne migracije ljudi z obeh strani meje."
27,"Posebna pozornost bo posvečena tujcem, ki bodo poskušali izkoriščati ozemlje Republike Slovenije za prebeg v zahodne države, preprečevanje ilegalnega prenašanja orožja in mamil ter preprečevanje kriminalno-teroristične dejavnosti."
22,Pri projektu celotne južne meje vseskozi na različnih ravneh sodelujemo in skupno koordiniramo vse ukrepe z Ministrstvom za notranje zadeve Republike Hrvaške.
19,"Zaradi zaostajanja razvoja obmejnih območij, se že več let poizkuša z raznimi ukrepi tem krajem omogočiti hitrejši gospodarski razvoj."
15,"Dejansko pa kljub tem ukrepom obmejna območja niso doživela tistega razvoja, ki je bil predviden."
22,"V zadnjem času so v Republiki Sloveniji nastopila dejstva, ki zahtevajo takojšnjo in temeljito obnovo aktivnosti v zvezi z razvojem teh območij."
33,"Te so predvsem: umik Jugoslovanske ljudske armade iz Republike Slovenije oziroma iz obmejnih območij, ukinitev mejnega pasu in prevzem nadzora nad državno mejo s strani policije in vzpostavitev državne meje z Republiko Hrvaško."
20,"Gre za državni projekt hitrejšega razvoja obmejnih območij, v katerega so vključena vsa ministrstva in predstavniki podobnih skupin v občinah."
15,"Cilj, ki ga je potrebno postopoma doseči je naseljeno, gospodarsko razvito in varno obmejno območje."
42,"Iz izkušenj varovanja državne meje s strani drugih, predvsem zahodnih držav, se ugotavlja, da je možno doseči uspešno varovanje celotnega območja le z medsebojnim zaupanjem in sodelovanjem aktivnega prebivalstva, ki je zainteresirano za varno obmejno območje oziroma njihovo bivalno in delovno okolje."
20,Z novo zakonodajo o tujcih Republika Slovenija prevzema tudi vse mednarodne pravne obveznosti do vseh migracijskih tokov oziroma do beguncev.
37,"V ta namen bomo v Ljubljani organizirali začasni prehodni dom za tujce, v katerem bodo nastanjeni tujci, ki bodo v postopku za priznanje statusa begunca oziroma tujci, ki jim iz nikakršnihkoli razlogov ni mogoče takoj odreči gostoljubja."
22,"V fazi ustanovitve so tudi različne strokovne skupine, ki bodo skrbele za delovanje prehodnega doma za tujce, po vseh mednarodno priznanih normativih."
11,Vzpostavili smo tudi stike z visokim komisariatom za begunce v Ženevi.
34,"Skupščina Republike Slovenije je v aprilu sprejela zakon o spremembah in dopolnitvah zakona o notranjih zadevah, pri čemer se je ob sprejemanju tega zakona pokazala potreba po spremembah zakonodaje na celotnem področju notranjih zadev."
24,"Po naši oceni je vrstni red priprave posameznih predpisov odvisen predvsem od sprejema nove slovenske ustave, ki bo opredeljevala temeljna načela ureditve posameznih področij."
30,"Glede na to, da v prvih spremembah nismo spremenili naziva milica, pa bomo Skupščini Republike Slovenije v kratkem predlagali, da to stori z dopolnitvijo in spremembo zakona o notranjih zadevah."
55,"Najprej bo Ministrstvo za notranje zadeve pristopilo k pripravi zakona o javni varnosti, ki bo v skladu s stališčem, po katerem varstvo ustavne ureditve ne sodi v področje javne varnosti, urejal zadeve javne varnosti, upravne notranje in druge notranje zadeve, osnove organizacije ministrstva in njegovih organizacijskih enot ter ostale zadeve, ki odstopajo od splošne zakonodaje."
12,Zakon o varstvu ureditve bi glede na navedeno urejal le to področje.
20,"Zakon o evidencah na področju notranjih zadev bo v skladu z zakonom o varstvu osebnih podatkov, urejal operativne policijske evidence."
32,"Po sprejetju ustavnih amandmajev, ki so omogočili opravljanje zasebnega dela tudi na področju negospodarske dejavnosti, je v praksi nastala vrsta zasebnih podjetij, ki se ukvarjajo z zadevami, ki jih sicer opravlja policija."
14,Zato bo Ministrstvo za notranje zadeve pripravilo zakon o zasebnem delu na tem področju.
45,"Poleg navedenih zakonov bo Ministrstvo za notranje zadeve v času po moratoriju pristopilo tudi k pripravi ostalih zakonov s področja policijske zakonodaje, za katero se je ocenilo, da po svoji vsebini ne ustrezajo več spremenjenim družbenim razmeram in jih je potrebno uskladiti z evropsko zakonodajo."
19,"Gre predvsem za zakon o policijski prijavi, zakon o orožju, zakon o varnosti cestnega prometa in nekatere druge zakone."
2,Hvala lepa.
2,Hvala lepa.
11,"Prosil bi še ministra za obrambo, gospoda Janeza Janšo, za besedo."
6,"Gospod predsednik, spoštovane poslanke in poslanci!"
37,"Na predlog vlade je Skupščina Republike Slovenije že jeseni 1990 in spomladi 1991 sprejela vse potrebne ustavne in druge sistemske akte s področja obrambe, kar je omogočilo pravočasno sprejetje ukrepov za zavarovanje postopkov osamosvajanja z realno silo."
35,"Glede na to, da so bile te odločitve sprejete pred 25.6.1991, jih moratorij brionske deklaracije ni zadel in uresničevanje zakonskih določb se je v praksi nadaljevalo tudi v času trimesečne zamrznitve ostalih postopkov osamosvajanja Slovenje."
15,"Upoštevaje izkušnje junijsko-julijske vojne smo z organizacijskimi, kadrovskimi in materialnimi posegi okrepili Teritorialno obrambo Slovenije."
27,"Hkrati potekajo priprave na vpoklic prve redne generacije nabornikov za služenje vojaškega roka, ki se bo zaradi finančnih in prostorskih omejitev večinoma pričelo v začetku prihodnjega leta."
29,V času moratorija in po odločitvi o dokončnem umiku Jugoslovanske armade iz Slovenije smo v sodelovanju z odborom staršev uspešno zagotovili povratek vseh preostalih slovenskih vojakov iz Jugoslovanske armade.
25,"Po preteku moratorija bo Teritorialna obramba Republike Slovenije sposobna v celoti zagotavljati zaščito ozemeljske celovitosti Slovenije, vključno z uspešno obrambo pred morebitnimi napadi iz zraka."
19,"Določen problem bo predstavljala kontrola višjih zračnih plasti nad Slovenijo, kar pa v miru zagotavlja uprava za zračno plovbo."
17,V najkrajšem možnem času pa bomo tudi za ta segment zagotovili avtonomen sistem za primer skrajne sile.
25,"Glede na vse navedeno predlagamo, da Skupščina Republike Slovenije, tako kot je tudi predlagano v predlogu stališč, ki so bila že prebrana, sprejme naslednja stališča:"
29,"1. Republika Slovenija vztraja na dogovorjenem trimesečnem roku za umik Jugoslovanske armade iz Slovenije, kar pomeni, da mora zadnji pripadnik Jugoslovanske armade zapustiti ozemlje Republike Slovenije najkasneje do 18.10.1991."
32,"2. Upoštevaje dejansko stanje, odločenost in realne možnosti, da Republika Slovenija sama zagotavlja lastno nacionalno varnost, na ozemlju Republike Slovenije niso potrebne nikakršne oborožene sile tujih držav, ne glede na njihov namen."
23,"Podpiramo pa prizadevanja za angažiranje mednarodnih mirovnih sil na črti tistih dosedanjih notranjih meja v Jugoslaviji, okrog katerih divjajo oboroženi spopadi velikih razsežnosti."
32,"Ti spopadi zaenkrat neposredno še ne ogrožajo varnosti Slovenije, vendar ob tihem dopuščanju nekaterih vplivnih sil v tujini uveljavljajo legitimnost sile, kar spreminja našo neposredno soseščino v trajno nestabilno in konfliktno območje."
4,Spoštovane poslanke in poslanci!
37,"Uspešen odpor agresiji Jugoslovanske armade na Slovenijo po razglasitvi njene neodvisnosti je omogočil hitro in učinkovito razrešitev vojaškega vprašanja v Sloveniji, s tem pa je bila odstranjena najnevarnejša ovira na poti k samostojni in mednarodno priznani državi."
31,"Glede na opisano stanje v naši soseščini pa moramo vse korake osamosvajanja tudi po 8. oktobru zavarovati z realno močjo, saj bodo le v tem primeru lahko dovolj dolgi in odločni."
9,"Ker je s tem lista referatov izčrpana, odpiram razpravo."
28,"Še enkrat poudarjam, razprava naj bi bila usmerjena predvsem, med drugim, tudi odnos do predlaganih stališč in sklepov in eventualne spremembe, če so potrebne, v amandmajski obliki, seveda."
6,Tukaj imam že vrsto prijavljenih razpravljalcev.
11,Kot prva se je prijavila Darja Lavtižar-Bebler in ji dajem besedo.
6,"Gospod predsednik, hvala lepa za besedo."
7,Spoštovane kolegice poslanke in spoštovani kolegi poslanci!
111,"Preden začnemo z razpravo v zvezi s konkretnimi nalogami glede odmrznjenih osamosvojitvenih aktov, predlagam naslednje: Glede na zadnji ultimat štaba Vrhovnega poveljstva oboroženih sil SFRJ Republiki Hrvaški, naj Skupščina Republike Slovenije sprejme apel, poziv mednarodni javnosti, Evropski skupnosti, Združenim narodom in ustreznim organom in organizacijam, ki so pristojni za nadziranje spoštovanja mirovnih dogovorov, človekovih pravic in varovanja zgodovinskih spomenikov ter kulturne dediščine, naj storijo vse, kar je v njihovi moči, da se zaustavi to sramotno in tragično brezumje, ki se je razplamtelo na Hrvaškem in ki grozi, da se bo razširilo tudi na ozemlja preostalih republik in Kosova, vseh tistih torej, ki so se na referendumih izrekli za samostojnost in neodvisnost."
31,"V tem apelu je treba jasno povedati, da je bil v Jugoslaviji izveden vojaški udar, ki pa je bil izpeljan drugače, kot je to značilno za večino vojaških udarov po svetu."
11,"Izpeljan je bil po tihem, zahrbtno, z eno besedo - po balkansko."
30,"Povedati je treba, da je civilna oblast derogirana, kolikor pa je je še ostalo, pa je nelegitimna, nelegalna in v neposredni funkciji vojaških, ozemeljskih in gospodarskih (beri) roparskih ciljev Srbije."
75,"Združenim narodom, Unicefu, Unescu, organizaciji Amnesty International, Odboru za človekove pravice, ustanovljenem v skladu z mednarodnim paktom o državljanskih in političnih pravicah, Mednarodnemu Rdečemu križu in drugim organizacijam je treba jasno povedati, da barbarska soldateska namenoma napada in ruši otroške vrtce, šole, bolnišnice, da strelja na ekipe Rdečega križa, da uporablja z mednarodnim vojnim pravom prepovedane vojne strupe, da zločinsko pobija ljudi na nacionalni in ideološki osnovi, in še to v največji meri civilno prebivalstvo."
20,"Na verski osnovi ruši cerkve in druge sakralne objekte, ki po svoji umetniški vrednosti sodijo v najvišje mednarodno sprejete kategorije."
45,"Na mednarodno javnost in še posebej na omenjene institucije je treba apelirati, da opustijo svojo pasivno držo, zasnovano in opravičevano na podmeni, da gre pri vsej tej grozoti za notranje razmere suverene države, o čemer je, po mojem mnenju, zelo tehtno danes spregovoril dr. Rupel."
25,"Naj si končno odvežejo oči in se zavejo, da je njihova drža nemoralna in da so tudi oni odgovorni za pobijanje in klanje na Balkanu."
35,"Predlagam torej, da Komisija za mednarodne odnose, ki je pripravila predlog stališč in sklepov ob izteku moratorija, pripravi tudi osnutek besedila poziva, ki sem ga predlagala in ki naj ga Skupščina Republike Slovenije danes sprejme."
2,Hvala lepa.
2,Hvala lepa.
8,Kot drugi govornik se je prijavil Franco Juri.
1,Prosim!
6,"Spoštovane poslanke in poslanci, spoštovani ministri!"
30,Najprej bi rad podprl predlog kolegice Darje Lavtižar-Bebler o apelu in tudi mojo razpravo gre v določenem smislu razumeti kot znak osebne podpore Hrvaški in torej olajšanju položaja naše sosede.
38,"Ko sem znamenitega 26. junija javno obrazložil svojo odsotnost na proslavi proglasitve neodvisne države Slovenije, je name letelo veliko očitkov, češ da sem pesimistično in preveč kritično ocenil o nadaljnji najavi meje med Slovenijo in Hrvaško in pretiraval."
56,"Moji bolj ali manj dobronamerni kritiki so mi, sklicujoč se na številne izjave predsednika Peterleta in predsednika Kučana skušali dokazovati, da bodo kontrolne točke na tej meji, ki jih je postavilo Ministrstvo za notranje zadeve, zgolj znamenje naše suverenosti in ne bo v ničemer oviralo gibanja ljudi, blaga in še zlasti Istranov, domačinov na svojem ozemlju."
28,"Predsednik Peterle je nenehno pomirjeval zaskrbljene domače in evropske sogovornike, da bo meja odprta in da ne bo ovirala stikov pripadnikov italijanske manjšine v Istri in drugih državljanov."
22,"Res je, da je pojem odprtost zelo raztegljiv in da bi lahko kot odprte označili tudi meje z Italijo, Avstrijo in Madžarsko."
21,"Ostaja dejstvo, da bo meja s Hrvaško v nadaljnjem manj odprta, kot je sedaj, in torej se bo dejansko le zapirala."
36,"Če bom na mejnih prehodih v Istri moral čakati v koloni bolj kot sedaj in bom moral svoje blago prijaviti carinikom, sanitarnim inšpektorjem in drugim kontrolnim službam, bo zame to oviranje svobodnega pretoka ljudi in blaga."
21,"Na nekatere izjave, objavljene v teh časih v medijih, češ, državne meje bolj združujejo manjšine kot nasprotno, seveda ni vredno odgovarjati."
23,"Po tihem smo vsi pričakovali, da si bosta Slovenija in Hrvaška prizadevali za dogovor, ki bo omogočil evropsko ali beneluško kvaliteto medsebojne meje."
38,"Vojna na Hrvaškem ne more opravičiti pomanjkanja takih pobud, saj klasična meja, ki jo Slovenija vzpostavlja proti jugu, je plod sistemske, torej trajne rešitve in ne le začasen ukrep, ki omogoča vejo in upravičeno nadzorstvo pred potencialnimi konflikti."
19,"Skratka, rampe in potni listi niso barikade in topovi, ki so seveda še kako upravičeni v primeru neposredne agresije."
25,"Pred dnevi so se naše oblasti hvalile o odprtosti meje s Hrvaško na Dragonji, tudi z evropskimi opazovalci, ki so bili na obisku v Istri."
5,Osebno si nisem delal utvar.
24,"Od samega začetka sem verjel le trditvam notranjega ministra Igorja Bavčarja, ki je seveda bil vedno zelo jasen, tako kot je bil tudi danes."
21,"On je vedno zatrjeval, da bo na meji med Slovenijo in Hrvaško veljal režim, ki ga poznamo na ostalih mejnih prehodih."
18,To pa bo izvedljivo ter bo mogoča operacionalizacija na tej skupščini sprejetega zakona o prehodu čez državno mejo.
34,"Osebno mislim, da je zelo žalostno in frustrirajoče spoznanje, da smo le zaradi vsiljenega moratorija in torej posredno zaradi agresije na Slovenijo, lahko Istrani potovali na svoji zemlji čez Dragonjo brez kontrolnih potnih listov."
24,"Sedaj, ko se rok moratoriju izteče se zavedamo, da v Istri nastaja, prvič v zgodovini teh krajev, nova državna meja, z vsemi klasičnimi atributi."
23,"Žalostno je dejstvo, pred katero nas postavlja enostranska odločitev slovenske vlade, to je vsiljena in lažna dilema ali osamosvojitev ali Istra brez meje."
19,"Nihče ni namreč prisluhnil pobudam, ki bi združevale samostojnost in suverenost Slovenije z realnimi potrebami njenega jugozahodnega istrskega območja."
44,"Slovenska vlada se še naprej v Istri obnaša - če si izposodim prispodobo - kot slon med porcelanom, in s svojim ravnanjem, ki ima vse manj skupnega s prizadevanji in obljubami referendumske odločitve, obeta naši regiji in našim ljudem objektivno slabšo prihodnost in slabšo kvaliteto življenja."
27,"Politika sekire in črno-belih prijemov ustvarja vedno nepotrebna konfliktna žarišča in ponuja nenehoma nove argumente tendencam, ki skušajo zrušiti vse tisto, čemur mi pravimo sožitje oziroma konvivenca."
15,"Sprašujem se, zakaj slovenska vlada ni nikoli predlagala ene same resne razprave o istrskem vprašanju."
51,"Zakaj se je do vseh konstruktivnih, regionalističnih pobud obnašala nojevsko ali celo mačehovsko ter raje a priori, včasih bolj ali manj posredno, kriminalizirala vse poskuse usklajevanja regionalnih in republiških interesov. diskusijo o nadaljnji usodi medčloveških in političnih odnosov v Istri je prepustila morda zavestno, upam da ne, skrajnim in škodljivim opcijam."
39,"Bodisi oživljenemu iredentizmu italijanske nacionalistične desnice, bodisi nacionalističnim skrajnežem pri nas v Sloveniji in Hrvaški, bodisi političnim igricam in nevarnim špekulacijam o jadranskih kupčijah in drugo, na tem ali tistem časopisu, v Srbiji, Sarajevu, pri nas, v Trstu itd."
3,"Res, velika škoda."
18,Odprtost in evropstvo slovenske demokracije bi se lahko izkazali prav v njenem odnosu do skrajno delikatnega istrskega organizma.
16,"Postavljanje klasične meje na Dragonji je vrhunec, dovolite mi besedo, ignorantskega odnosa do posebnosti tistih krajev."
12,Ta meja bo občutno slabšala razmere ljudi vsaj v teh obalnih občinah.
11,"Slabšala bo objektivno prometne razmere, razvoj turizma v enotnem turistično-kulturnem prostoru."
10,Zapletala bo skupno reševanje ekoloških vprašanj na ekološko soodvisnem območju.
19,"Oteževala bo zasebno in javno gospodarstvo, zlasti agrotehnično, ribiško in prometno, ki se vse bolj usmerja proti ostali Istri."
51,"S carinami oziroma s prometnimi davki in z drugimi kontrolami bo prekinjeno do sedaj odprto gibanje in pretok blaga in tehnologije, oteževala bo tudi stike med pripadniki in organizacijami italijanske manjšine, delno zaradi fizičnih posledic same meje, delno, ker bodo v veljavnem zakonu pripadniki manjšine iz neslovenskih občin tujci in pika."
24,"Jaz sem z veseljem danes v gradivu, ki smo ga dobili, videl, da je ta problematika omenjena in da vlada dela v tej smeri."
12,"Moram opozoriti, da sem to besedilo pripravil, preden sem videl to gradivo."
23,"Kljub temu mislim, da je tista točka, ki jo imate vsi pred očmi, zelo ohlapna, zelo abstraktna in seveda ne pomeni nobenega zagotovila."
28,"Vsaka regionalna pobuda in delovanje ljudi in skupin na regionalni ravni, bo izpostavljena nujnim restrikcijam, ki jih predvideva vsa zakonodaja o tujcih, društvih, političnih organizacijah in tako dalje."
17,"Še posebej bo prizadeto prebivalstvo južno od Dragonje, ki bo od Evrope oddaljeno še z eno mejo."
23,"Obalne občine pa bodo tako še bolj marginalizirane kot nekakšen ""kul desak"" vkleščene med italijansko in hrvaško mejo ter včasih očitnim ljubljanskim centralizmom."
6,Seveda si ne delam velikih utvar.
5,"Kar je določeno, je določeno."
13,Ta skupščina je že demokratično glasovala in minister Bavčar le operacionalizira njen sklep.
32,"Vendar iz te skupščine ne bi odšel s čisto vestjo, če kot poslanec, ki prihaja iz Istre, ne bi še zadnjič zaupal v modrost in civilizacijsko zrelost te vlade in tega parlamenta."
41,"Ko smo izglasovali zakon o mejah, je kolega Borut Pahor poskusil ohraniti prostor za dogovor, ki bi preprečil grobo delitev istrskega polotoka in drugih slovensko-hrvaških regij ter bi omogočil sodelovanje Slovenije in Hrvaške za usklajen razvoj te, ne tako nepomembne regije."
73,"Zato temu cenjenemu zboru predlagam dodatni sklep, in sicer, da se v zvezi z uveljavitvijo osamosvojitvenega zakona o prehodu čez mejo, izloči meja v Istri med Republiko Slovenijo in Hrvaško, in to od Jelšan do Sečovelj in to vsaj do sklenitve ustreznega dogovora oziroma sporazuma z Republiko Hrvaško o posebnem obmejnem režimu, ki naj bi veljal v Istri in ki naj omogoča res nemoten in neomejen prehod čez mejo vsem prebivalcem istrskih občin."
22,"S podobnim sklepom naj se vladi naloži, naj izoblikuje ustrezen sistemski predlog, v sodelovanju z istrskimi občinami in legitimnimi predstavniki italijanske manjšin."
3,Hvala za pozornost.
2,Hvala lepa.
9,"Gospod Juri, ali bi poskusili formulirati ta sklep pisno."
2,Hvala lepa.
6,Gospod Bavčar je prosil za repliko.
18,"Republika Slovenija je Republiki Hrvaški predlagala do sedaj dvakrat, da uvrsti na dnevni red skupnih sestankov vprašanje Istre."
18,Prvič je to storila ob obisku predsednika Tu|mana v Sloveniji in smo se tega vprašanja samo dotaknili.
79,"Drugič je Vlada Republike Slovenije predlagala to vprašanje na dnevni red na skupnem sestanku, ki je bil pred nedavnim v Mokricah in tam je bilo to vprašanje uvrščeno na dnevni red komisij in sprejet je bil sklep, da bo ustanovljena komisija, ki bo natančneje pregledala to problematiko in predlagala posebej v zvezi z mejnim režimom na tem področju, določene rešitve, ki bodo drugačne od rešitev, ki veljajo na drugih mejah Republike Slovenije z Republiko Hrvaško, na drugem delu meje."
21,"S tem v zvezi bi rad rekel, da je mogoče seveda sprejeti predlog gospoda poslanca Jurija, vendar v obratnem vrstnem redu."
36,"To se pravi, da je očitna intenca Republike Slovenije tudi skladno z vsemi stališči, ki jih je doslej imela do tega območja in vprašanja manjšin v Sloveniji, da to vprašanje ustrezno reši skupaj z Republiko Hrvaško."
32,"Vendar v trenutku, ko to vprašanje še ni rešeno, ni mogoče vzpostavljati drugačnega režima na meji, kakršen je vzpostavljen v skladu z zakonom, ki sem ga omenil prej v svojem uvodnem nastopu."
55,"To je še posebej nemogoče zaradi tega, ker je v fazi osamosvajanja Republike Slovenije, v tem, ko ji gre za mednarodno priznanje, potrebno zagotoviti in pred mednarodno javnostjo in skupnostjo pokazati efektivnost oblasti Republike Slovenije, kar seveda pomeni, da je potrebno zajamčiti mednarodni skupnosti in dati vse garancije o naši sposobnosti, da nadzorujemo svoje ozemlje."
72,"V primeru, ko bo zelo jasen tudi status Republike Hrvaške, ko bo, ne samo glede oboroženega spopada, ki poteka na tem področju, ampak tudi glede drugih vprašanj, ki jih mora Republika Hrvaška urediti sama, njen status povsem jasen, potem seveda ni nikakršnih ovir, da bi se v Sloveniji ne pogovarjali ne samo na tem področju, pač pa na kompletnem področju meje z Republiko Hrvaško tudi o standardih, ki veljajo v državah Beneluksa."
2,Hvala lepa.
2,Hvala lepa.
4,Besedo ima Zvone Žagar.
10,"Spoštovane dame in spoštovani gospodje, visoki predsedniki, spoštovani državni zbor!"
10,Tudi po 7.10. naj bo naša zunanja politična usmeritev nevtralna.
11,Slovenija je in je bila tudi med vojno deležna minimalne pomoči.
12,Odnos sosedov do Slovenije je in je bil strogo neagnažiran oziroma nevtralen.
7,Tak odnos je lahko tudi naš navzven.
11,"Stike naj bi navezovali s tistimi, kjer obstajajo obojestranski gospodarski interesi."
25,"Res je, da svet komaj ve, kdo in kaj smo, vendar to po zaslugi nas samih, ki še vedno nastopamo z znano plahostjo in mlačnostjo."
11,"Če je kje kakšno pravilo, ga bomo našli in strogo izpolnjevali."
16,Zelo lep primer zaničevanja samega sebe je znano izobešanje jugoslovanskih zastav na mejnih prehodih pred kratkim.
12,Na tak način ni možno ustvarjati oziroma ni možno biti ponosen itd.
18,"Edino resno pomoč, ki smo jo pri osamosvajanju do sedaj sprejeli oziroma prejemali, je bila s strani Srbije."
43,"Naše osamosvajanje se je začelo tisti hip, ko so se policaji na Kosovu znesli nad Albanci; naše osamosvajanje se je nadaljevalo, ko so v Kninski krajini na ceste natovorili skale in hlode; naše osamosvajanje se zaključuje, ko Srbi rušijo katoliške zvonike na Hrvaškem."
1,Spoštovani!
11,"Ali bi bili samostojni, če teh srbskih potez ne bi bilo?"
13,"Po mojem mnenju je zadnji čas, da se nehamo opravičevati za svoje odločitve."
16,"To je edini način, da nas kdo opazi in to je seveda tudi predpogoj za priznanje."
20,"Tudi pri lastnem denarju se opravičujemo, da smo v to prisiljeni, da nam Narodna banka Jugoslavije ne da gotovine itd."
20,"Vendar, denar izdajamo iz razloga, ker ga potrebujemo, ker ga gospodarstvo rabi; to je edini razlog in ni potrebno opravičilo."
6,Priprave za pravi denar komaj tečejo.
23,"Vlada je že lani znala zahteve po lastnem denarju zavrniti z neko globokoumno ugotovitvijo, da je to težak oziroma, da ni enostaven posel."
15,"Če bi takrat sprožili samo priprave, bi danes lahko že imeli v roki gotov izdelek."
17,Do tega pravega denarja je pa še dolga pot in se bo pokazala šele v letu 1992.
16,Tudi na zunanjetrgovinskem področju bo nujno odločno poseči in izboljšati silno kompliciran in dolgovezen sistem poslovanja.
7,"Mehanizem je tak, da gospodarstvo resno ovira."
10,"Te zavore smo izdelali sami, nihče nam jih ni izdelal."
16,"Od vlade pričakujemo nadalje tudi, da se začne ukvarjati z bankami, ki so iz privatizacije izključene."
13,"Ponovno zahtevam, da končno dobimo tudi trgovino s tujimi valutami na dostojnem nivoju."
22,Carinska unija z Jugoslavijo oziroma s Hrvaško je možna samo začasno. zato je vsaka ideja o monetarni in carinski uniji preprosto iluzorna.
6,Podpiram nadaljnje korake na poti osamosvajanja.
7,Naj bodo ti koraki jasni in odločni!
5,Glede priznanja pa še tole.
5,Priznati se moramo najprej sami.
3,To bo najtežje.
11,"Tisti moment, ko se bomo sami priznali, nas bodo vsi ostali."
1,Hvala.
4,Besedo ima dr. Glavič.
4,"Spoštovano predsedstvo, spoštovani zbor!"
16,"Dovolite mi, da se s te, nekoliko visoko leteče politike, spustim na nekoliko bolj realna tla."
30,"Izkušnje zadnjega leta nam pač dokazujejo, da visoko leteče besede ne zadoščajo in da je treba napraviti tudi marsikaj konkretnega, če hočemo, da bomo realizirali stvari, ki si jih želimo."
24,"Osnovno vprašanje, ki se postavlja pred mene je to, ali program, kot je predložen, omogoča preživetje, mogoča kvaliteten razvoj, skratka, ali je dobro pripravljen."
27,"Monetarna reforma in fiskalna politika, zunanja in notranja politika itd., so najbrž pripravljene v mejah, ki so pač dane in jih je mogoče sprejeti kot zadovoljivo osnovo."
25,"Ni pa mogoče tega reči za ekonomski program, cilje, instrumente, osnovne elemente, ki bi jih prav gotovo osamosvojitveni program Slovenije v tem trenutku moral imeti."
32,"Kajti, če se odločamo od zveze, ki je do sedaj imela praktično vse kompetence na tem področju, potem je prav tu potrebno prevzeti tiste osnovne elemente, ki bodo omogočali ekonomski razvoj države."
33,"Res, da ima ta program, ki nam je bil predložen, vzpostavljene določene elemente takega ekonomskega programa, vendar najmanj, kar lahko rečem, je to, da ne garantira ponavljanja napak, ki jih je naredil Marković."
61,"Treba je priznati, da je proračun zmanjšan, da je njegova struktura zelo blizu temu, kar smo predlagali v naši stranki v proračunu, in da zato ocenjujemo, da je tu bil narejen pozitiven razvoj, pač pa pričakujemo, da bo ob ukrepih naslednjega tedna prišlo do inflacijskega vala, ki bo lahko naredil enako škodo, kot ga je naredil pred dvema letoma Markovićev program."
30,"Da je zato treba razmišljati o zamrznitvi cen za določen čas na ravni (nekje) konca avgusta, da je potrebno razmišljati o zamrznitvi plač in s tem povezanim konsenzom z ljudmi."
41,"V zvezi s tem moram reči, da jaz podpiram ukrepe, ki jih je vlada sprejela v okviru tistih podjetij, ki so oproščena plačila dajatev, seveda pod pogojem, da bodo sprejeti tudi drugi celoviti ukrepi, ki pa jih trenutno še ne vidim."
18,"Gre za to, da je potrebno aktiviranje prebivalstva v smeri povečanja izvoza, zmanjševanja stroškov in vrste drugih stvari."
26,"Jaz sem poskušal v teh zadnjih tednih z direktnimi analizami v gospodarstvu in drugod ugotoviti, kaj so največji problemi, ki ta trenutek stopajo pred našo državo."
13,"In moram reči, da je osnovna zadeva, ki jo vsi poudarjajo, stabilizacija gospodarstva."
28,"To pomeni, še naprej prizadevanja prekiniti to vojno, ki je nesmiselna, ki je zmes treh najhujših elementov, ki jih človeštvo pozna - nacionalizma, ideologije in ima elemente verskih vojn."
54,"Čeprav je nerealno, da bi se ta vojna kmalu prekinila, je treba tu napraviti vse, kar je mogoče, zato tudi - kljub temu, da se ne strinjam tudi jaz osebno s temi mejami - moram reči, da je zapora meja vsaj osnovni element tega, da se pokaže, da Slovenija v ten trenutku ni del tega Balkana."
44,"Vendar stabilizacija gospodarstva ne pomeni samo to; ne pomeni samo privatizacijo, pomeni še najmanj saniranje bank in izgubašev, pomeni stabilizacijo teh znižanih proračunskih izdatkov, kjer je vrsta latentnih nevarnosti, in pomeni ustvarjanje domačega kapitala, tako podjetniškega v sedanjih družbenih podjetjih, kot tudi kapitala prebivalstva."
18,"Tu je treba reči, da iz predloženih dokumentov sedanji resorji in strokovne službe niso uspeli pripraviti ustreznega programa."
29,"Domnevam, da je to posledica tega, ker imamo tu najmanj izkušenj; na vseh ostalih resorjih, ki so bili danes predstavljeni, je izkušenj precej iz prejšnjih let - tu jih ni."
36,"Zato tu manjka ta zadeva, ki je jaz ne morem predložiti v obliki amandmaja, ampak zgolj opozoriti na nekatere elemente in dati nekatera izhodišča, kajti menim, da je ta ekonomska politika največji in najpomembnejši del osamosvojitve."
37,"Osnovno vodilo, ki se v tem trenutku kaže, je po moje v tem, da se je treba postaviti na lastne noge, napraviti red v svojih finančnih zadevah in pokazati pozitivne začetne rezultate, kar seveda zahteva ustrezno strategijo."
21,"Jaz o tem danes pišem v Delu in opozarjam, da je ekonomska podlaga suverenosti v tem trenutku najšibkejša točka v Sloveniji."
41,"Zdi se mi, da bi tu morali opraviti tri zadeve, in sicer: kot osnovo nekoliko še dopolniti monetarni sistem, skupaj s fiskalnim, z nekaterimi načeli napraviti gospodarski program in doseči neke vrste politični konsenz o delu Skupščine Republike Slovenije in strank."
21,"V prvem delu - torej monetarnem sistemu, vemo, da sta dva možna vzvoda za regulacijo družbe - to sta ali represija ali denar."
74,"In mislim, da bi se mi morali odločiti za denar; tudi vidim elemente tega v programu, ki ga je dala vlada, vendar je treba tu poudariti, da še vedno prihaja do politike, ki je neustrezna in ne vzbuja zaupanja prebivalstva v to državo, o čemer je bilo govora, to so negativne obresti domačega prebivalstva, nacionalizacija deviz, devalvacija obveznic in opuščanje potrebnih ukrepov, ki bi morali biti najmanj istočasno s privatizacijo narejeni, če ne prej."
58,"Gre za revalorizacijo vlog na vpogled, gre za revalorizacijo zamud in davkov, kazni in dajatev gre za ustvarjanje prave devizne borze, proračunske discipline, ki je že na dobri ravni in seveda normalnih obrestnih mer in meril poslovanja, ki jih seveda omogoča samo neka stabilna zadeva, kot je ali sistem Lipa ali nekaj podobnega, kar bo morala vlada napraviti."
55,"Druga zadeva s tega področja je vprašanje privatizacije bank, torej tega, da dobijo tisti, ki imajo zamrznjen denar, ali delnice ali neka druga zagotovila, da se vzpostavi normalen nadzor nad bankami, ki ga imajo v tem trenutku največji dolžniki; nad, recimo, Kreditno banko Maribor ima monopol Ljubljanska banka, čeprav za to ni dala niti dinarja."
67,"In to je seveda naslednja naloga, ki je na tem področju nujna, to je demonopolizacija bank, kar pomeni, da je treba razbiti banke v nekaj teh podružnic, ki so zdaj po Sloveniji, na ta način, da se one razprostrejo po celem ozemlju, torej, da si medsebojno izmenjajo poslovalnice in da pride tu do določene aktivnosti v smeri konkurenčnega razvoja finančnega trga tudi z ustanavljanjem teh novih enot."
51,"Drugi del programa bi se seveda moral nanašati na gospodarstvo, kjer bi morali težiti k normalizaciji gospodarjenja, torej k stabilnemu gospodarskemu okolju, kjer je potrebno v večji meri, kot je bilo dozdaj, v prehodnem obdobju prenesti odgovornost za rezultate na podjetja, povečati proizvodnjo in izvoz, ob hkrati višji zaščiti domačega trga."
39,"Žal bo treba tu iti nazaj od tiste smeri, ki jo je Marković ubral, vendar z jasnim programom, da se v 5 do 10 letih to zniža na raven, ki jo bomo smatrali primerno za vključevanje v evropsko tržišče."
30,"Opozarjam, da so tu zelo konkretne zadeve, da bi morali hkrati z osamosvojitvijo Slovenije na primer določiti, kakšne so osnovne cene energije v primerjavi s temi cenami na svetovnem trgu."
30,"Isto velja za celo vrsto drugih elementov gospodarjenja, ki jih je potrebno uskladiti v tistem trenutku, ko postanemo samostojni in moramo torej pričakovati podvojen izvoz od tega kar imamo sedaj."
14,"Mislim, da je treba te cene postaviti in jih držati nekaj pod svetovnim nivojem."
38,"Mi smo dobili zagotovilo, da vlada pripravlja 26 zakonov, ki bi naj bili osnova gospodarjenja in brez katerih seveda ni mogoč ta prehod, vendar bi želel, da vlada predstavi, kateri so ti zakoni, kdaj bodo prišli v Skupščino."
19,"Mi kot Skupščina delamo že vse leto brez pravega programa dela, na katerega bi lahko poslanci dali svoje pripombe."
14,"Tretja zadeva, ki jo je z gospodarskega programa potrebno narediti, je čisto praktičnega značaja."
73,"Tako, kot je bilo v času vojne na področju obrambe, tako je tudi v času tega osamosvajanja in teh težkih sprememb, ki čakajo gospodarstvo, verjemite mi, da so to hude spremembe, ker gre za velika vprašanja odpuščanja ljudi in zmanjševanja uspešnosti vseh podjetij, še tudi tistih, ki so zdaj pozitivna, zato, da je treba organizirati neke vrste krizne štabe, ki bodo regionalno povezani z republiškim centrom in kjer se bodo hitro reševali problemi."
4,Naj navedem nekaj problemov.
17,"Recimo, mi v tem trenutku imamo prevzeto, recimo, iz zvezne zakonodaje zaščito uvoza za medenino zaradi Bora."
16,"Zato je medenina, ki jo mi imamo, več kot enkrat dražja, kot je na svetovnem trgu."
11,Kdo bo to rešil in kako hitro se bo to rešilo.
22,"Tega niti v strukturi teh organov, ki delujejo na področju gospodarstva ne vidim, niti v programu ni predvideno, kako to praktično reševati."
7,Kateri so strateški cilji in prioritetne naloge?
6,Ljudje v podjetjih morajo to vedeti.
41,"Oni ne vedo, kaj se bo zgodilo 8. Nekateri tuji partnerji so prišli pogledat in niso dobili ustreznih odgovorov, kajti pravila poslovanja niso jasna, morajo pa biti jasna vsaj za leto dni vnaprej, če hočemo, da se lahko gospodarstvo temu prilagaja."
38,"Brez dvoma je potrebno obdržati tuji trg in zaupanje partnerjev in brez dvoma je potrebno povečati pozornost dobrim, na račun tiste pozornosti, ki jo namenjamo slabim in treba je brez dvoma tudi pomagati, spreminjati image Slovenije v svetu."
22,"Jaz vidim izjavo, ki nam je bila danes predložena v tem smislu zelo pozitivno, ampak povedati vam moram nekaj zelo konkretnih stvari."
30,"Recimo, da je avstrijska zbornica odsvetovala svojim poslovnežem potovanje v Jugoslavijo in tudi v Slovenijo, da lahko potujejo samo na svojo odgovornost in brez vseh zavarovanj, ki jih sicer imajo."
25,"Naši stiki, ki so z Avstrijo takorekoč dnevni, ne vključujejo vidikov, ki so za to gospodarstvo nujno potrebni, samo kot ilustracija tega, da imam prav."
52,"Jaz moram reči, da je v naši občini vrsta poslov s tujimi partnerji po junijski vojni bila odpovedana, da je nekatera proizvodnja, ki bi se morala tu postaviti, šla na Madžarsko, da so pogodbe znižane, da so preusmerjeni posli, da podjetja pravijo, počakali bomo še eno leto, ker vas bomo dobili zastonj."
29,"Torej, gre za eno pomanjkanje strategije, ki bo imelo pač za posledico to, da bomo prišli sorazmerno zelo hitro v roke tujega kapitala, čeprav to ni v celoti potrebno."
49,"In še tretja stvar, ki bi se, po mojem mnenju, tikala politične sfere in je tudi stvar pravzaprav te skupščine in seveda tudi vladajoče koalicije, ki bi morala tu skupaj z opozicijo najti v tem obdobju drugačen način sodelovanja, kjer bi od teh obtoževanj prišli na drugačen način dela."
9,Jaz sem o tem pisal v zadnji sobotni prilogi.
8,Imamo zglede iz razvitega sveta za to področje.
71,"Treba je več veljave dati argumentom, treba je ne dosegati enotnost v tem smislu, kot je večkrat gospod Kučan na to opozarjal, ampak doseči kulturno argumentacijo mnenj korektno in konstruktivno sodelovanje in usklajevanje, pri čemer bo imelo medsebojno spoštovanje tako nas poslancev kot drugih, ki se ukvarjajo s politično sfero, svojo težo in kjer bomo lahko angažirali, bi rekel, vse potenciale, ki jih imamo, v to, da bi dosegli optimalne rešitve."
16,"Predlagam, da v razpoložljivem času tega tedna vlada postavi vsaj osnove ekonomske politike in strategije razvoja."
2,Hvala lepa.
2,Hvala lepa.
4,Besedo ima Aurelio Juri.
4,"Spoštovano predsedstvo, spoštovani kolegi!"
47,"Ne boste mi zamerili, da se bom tudi jaz dotaknil vprašanja režima na meji s Hrvaško, ki se očitno urejuje mimo izraženih interesov tistih, ki na tej meji, s to mejo živijo in upam si trditi, tudi mimo prej in poplebiscitnih obljub in izjav najvišjih predstavnikov države."
80,"Nobenega upoštevanja ni bila vredna s strani vlade niti izjava, ki so jo oziroma smo jo predsedniki skupščin in izvršnih svetov občin slovenske in hrvaške Istre ter Skupnosti obalnih občin oblikovali na srečanju v Portorožu dne 7.6.1991, in v katerem smo opozorili na vse negativne posledice morebitne klasične državne meje v regiji, ne da bi se prej državi Slovenija in Hrvaška dogovorili o režimu, ki naj bi zadovoljil potrebe in interese tega sicer zgodovinsko celovitega in med seboj povezanega prostora."
57,"Ker je ta izjava žal naletela na totalno indiferenco oziroma na gluha ušesa republiških oblasti, mi dovolite nekaj poudarkov in ugotovitev iz te izjave, da bi bolje razumeli, zakaj se na našem koncu nekateri jezimo, pa mi ne zameriti izraza, na tako napovedano mejo, s katero bodo oteženi številni zelo intenzivni stiki med sosednjimi prebivalci obeh republik."
19,"Poglejmo zakaj, in namenoma izpuščam vprašanje celovitosti italijanske narodnosti in enotnega urejanja njenih pravic v Sloveniji in na Hrvaškem."
6,"Torej razlogi, ki so pragmatični, gospodarski:"
20,1. Preskrbo prebivalstva z osnovnimi življenjskimi potrebami opravljajo subjekti s sedežem v eni od občin in poslovalnicami na širšem območju.
25,"2. Mnoga podjetja imajo proizvodne in poslovne enote v sosednjih občinah, ki predstavljajo tehnološke celote, kot so: Cimos, Hidro, Istra-Benz, banke, zavarovalnice, turistične poslovalnice itd."
12,"3. Dnevne migracije zaposlenih so večsmerne predvsem v turizmu, prometu in industriji."
9,4. Rižanski vodovod je dolgoročno povezan z istrskim vodovodom.
18,Vodno zajetje Sečovlje z dvema črpališčema na območju Buj sta v celoti vključena v vodooskrbni sistem rižanskega vodovoda.
9,Posebno vprašanje postavlja varstvo vseh vodnih virov rižanskega vodovoda.
15,"Varstvena območja se raztezajo na območja občin Buje in Buzet, torej v hrvaškem delu Istre."
16,5. Bolnišnica v Izoli je bila programirana in zgrajena za širše območje južnoprimorskih in severnoistrskih občin.
14,Na enakih programskih osnovah je začela gradnjo tudi nove porodnišnice z ginekologijo in pediatrijo.
19,"6. Morje je naše skupno naravno bogastvo, ki zahteva poseben tretma, tako v ekološkem, kot tudi v gospodarskem pogledu."
9,"Zavedamo se, da varstvo morja ne moremo obravnavati parcialno."
22,"Nič ne pomaga čistilna naprava v Piranu, če ne bo podobnih rešitev na drugi strani portoroškega zaliva npr. v Kanegri, Savudriji, Umagu."
16,"Enako velja za režim gospodarskega upravljanja pomorskih in obmorskih resursov: plovba, ribištvo in marikultura ter turizem."
5,Najbolj občutljivo je vprašanje ribolova.
23,"Znano je, da zaradi omejenih možnosti doma lovijo naši obalni ribiči: koprski, izolski in piranski vzdolž celotne istrske obale in na srednjem Jadranu."
10,"7. Promet: suhozemni, morski in zračni je najpomembnejši integrativni faktor."
7,Luka Koper in marine zahtevajo posebno obravnavo.
13,"Vse pomembnejše cestne in železniške povezave, ki vodijo v notranjost, so skupnega pomena."
16,"Letališče v Portorožu je locirano tako, da je vzletanje in pristajanje vezano na skupni zračni prostor."
23,"8. Turistično gospodarstvo je povezano s skupno prometno in komunalno infrastrukturo, komplementarnostjo turistične ponudbe, kot so: izleti, prireditve itn. in predvsem kvaliteta morja."
9,"Pa ne pozabimo, da vsakršna mejna ovira odvrača turiste."
9,9. Skupno rešujemo tudi malobmejni promet po Videmskem sporazumu.
1,10.
14,"Carinarnica Koper opravlja, mislim, da še, svojo dejavnost tudi za občini Buje in Buzet."
1,11.
12,Pomorska in prometna šola Piran zajema dobršen del mladine iz celotne Istre.
8,Enako tudi druge šole z italijanskim učnim jezikom.
20,"Za urejanje vseh teh vprašanj, ki se ob navedenih ugotovitvah odpirajo, smo takrat ponudili v Portorožu naše sodelovanje obema vladama."
36,"Sama pobuda pa je ostala črke na papirju, brez ustreznega odgovora in še danes ne vemo, kako se bodo te zadeve uredile, ne glede na razprave ustreznih ministrov, ki mi osebno še niso razčistili ta vprašanja."
13,"Zato se tudi osebno pridružujem zahtevi, da se status meje v Istri zamrzne."
7,Varnostna kontrola s tem ne bo prizadeta.
16,"Raje bi se opredelili za začasne španske jezdece in cementne bloke, kot pa za stalno rampo."
22,"Torej naj se zamrzne, dokler se za vsa navedena vprašanja ne najdejo ustrezne rešitve, take, ki bodo zadovoljile tudi potrebe naših ljudi."
1,Hvala.
2,Hvala lepa.
3,Besedo ima Pintar.
4,"Oprostite prosim, gospod Pregelj."
1,Pozdravljeni!
56,"Se oproščam že v naprej, če me bo mogoče kdo narobe razumel, toda dejansko so ti problemi, ki jih je govornik pred mano naštel, verjetno res problemi področja, ki je do zdaj živelo na en način enotno, toda v resnici ta meja je bila tudi že zdaj tam, in sicer popolnoma meja med dvema upravnima področjema."
43,"Ker pa se življenje večkrat ne odvija tako, kot se, kaj jaz vem, se zapiše v določenih dokumentih, jasno, da ta meja ni bila taka, ki bi tako ločevala, kot je ločevala tista meja na severu obalnega območja, to je meja z Italijo."
45,"Jasno, da so ti kraji vedno težili k temu, da se meja, katerakoli, nekako preseže in življenje se je tako tudi odvijalo, in kadarkoli se je zaustavilo, je bil za to pač vzrok nekje iz bolj oddaljenih krajev npr. iz Beograda ali pa iz Rima."
17,"Kljub vsemu imam občutek, da izvajanja Avrelija in Franca Jurija v tem trenutku niso najbolj na mestu."
23,"Iz enega enostavnega in preprostega razloga; sosednja država je v vojni in kot taka je trenutno v popolnoma drugačni vlogi, kot smo mi."
25,"In verjetno, jaz si predstavljam to mejo s Hrvaško kot zaščitni ukrep, kot dodatno kontrolo pri prehajanju bilo katerih ljudi, bilo katerih tovorov in podobnega."
53,"S tem pa, da se to ne bo dokončno tako uredilo in da bo dejansko, ko se bodo zadeve v sosednji državi uredile, prišlo do nadaljnjih pogovorov in dogovarjanj v zvezi s to problematiko tega področja, kajti dejstvo je, da severna Hrvaška, Istra, civilizacijsko teži na sever, to je na Koper in Trst."
34,"To je zgodovinsko dokazano in tudi po vseh, kaj jaz vem, normah nekega geografskega razvoja, normalno, kajti Pula je daleč, daleč na jugu in ne more prevzeti tega, kar tukaj ustvarjata Trst in Koper."
49,"Da bi pa, recimo zdaj to območje izvzeli iz enotnega urejenega mejnega režima, bi hkrati Slovenija kot država pristala, da se del ozemlja praktično izključuje, na to pa mislim, da ne smemo pristati, kajti utegne se nam potem zgoditi, da bomo čez nekaj časa imeli mejo na Črnem kalu."
2,Hvala lepa.
2,Hvala lepa.
4,"Naslednji g. Pintar, prosim."
2,Hvala lepa.
4,"Spoštovane poslanke, spoštovani poslanci!"
25,"Vesel sem, da smo dobili na dnevni red razpravo o tem, kaj bo po 7. oktobru, čeprav osebno mislim, da do te razprave prihaja pozno."
6,"No, vendar boljše pozno kot nikoli."
30,"Pozno mislim zaradi tega, ker ste danes slišali nekatere napovedi o stvareh, ki se bodo že kar dogajale po 7., so pa stvari po mojem mnenju še zelo v zraku."
31,"Drugo, na kar bi rad opozoril, je pa dejstvo, da seveda mi, ko začenjamo razpravo o tem obdobju po 7. oktobru, preveč poudarjamo en sam vidik tega, namreč nadaljevanje procesa osamosvajanja."
20,"Mislim, da v tem trenutku pojem osamosvajanja ne pove več vsega, kar bi morali pravzaprav zajeti v razpravi o nadaljevanju."
17,"Namreč, alternativa Slovenija v Jugoslaviji, Slovenija izven Jugoslavije - ne obstoji več, preprosto zato, ker Jugoslavija ne obstoji."
30,"Vi vsi veste, da smo se mi odločili za varianto osamosvajanja takrat, ko je ta alternativa še obstajala; navsezadnje so vse politične stranke pri pripravah na referendum podpisale te dokumente."
27,"Tisto, kar mislim, da je treba pripeljati v naš razmislek, je nekaj več, je vprašanje graditve lastne slovenske države, njenih državnih institucij, pa tudi slovenske civilne družbe."
56,"Ne samo državnih institucij zato, ker ne želimo novega državnega absolutizma, ampak ker želimo tudi kulturno, civilno slovensko družbo in mislim, da je treba vse dokumente o zadevah po 7. oktobru pripravljati tako, ker vprašanje osamosvajanja ne stoji več, ni več vprašljivo, ni več pod dilemo, je treba dati poudarek na graditev institucij nove slovenske države."
94,"Moratorij je mogoče prišel prav tudi nekaterim v Sloveniji, zlasti tistim, ki jim je to bila ena zadnjih priložnosti, da bi se otresli nekaterih svojih iluzij o Evropi, s katerimi so nas tako servirali pred 3 meseci, take iluzije pa so bile misli o tem, kako nas bo tujina priznala takoj, ko bomo mi proglasili samostojnost, da se bodo tuje države preprosto drenjale, katera nas bo prej priznala ali iluzijo o tem, da bodo v 14 dneh po tem, ko bomo mi proglasili samostojnost, tuje banke že začele sklepati kapitalne aranžmaje o pomoči Sloveniji."
35,"To so seveda velike iluzije in mislim, da je prav, če se jih odrečemo in ko gremo delati dokumente o graditvi, programske dokumente o graditvi slovenske države, bi predlagal, da jih delamo brez takih iluzij."
7,"Vemo, kaj je pravzaprav primarni interes Evrope."
42,"Njen interes je, da ta vojna vihra ne seže čez njene južne in vzhodne meje, njen sekundarni interes je, da se to področje tako stabilizira, da bi imela zapadna Evropa normalno prehodnost do svojih južno evropskih članic, Grčije, kasneje tudi Turčije itd."
99,"In tretjič, da se pravzaprav ta jugoslovanski problem ne internacionalizira kar naprej, ker evidentno je, da evropska stališča o tem niso enotna, ampak želijo pravzaprav ta problem zapreti v jugoslovanske meje, če je to le mogoče, zapreti jugoslovanske meje, če bi bilo mogoče, tudi še enkrat s Slovenijo, tudi za ceno seveda grdih stvari, ki bi se tu dogajale. zato sem jaz trdno prepričan, da bi Evropa takoj glasovala za policijsko vojaški režim, vključno s Slovenijo, če bi verjela, da je to rešitev tistih dveh vprašanj, ki sem jih na začetku naštel, to sta konec vojne in prehodnost ozemlja."
34,"No, to govorim zaradi tega, ker bo program treba delati kot program postavljanja slovenske družbe, predvsem pa slovenske ekonomije na lastne noge, s čim manj iluzij o tem koliko problemov nam bo rešila tujina."
6,Zato bo seveda cena zelo visoka.
17,"Zdi se mi prav, da je vlada prišla te zadnje dni z opozorili, da bo visoka cena."
28,"Prav se mi zdi, ker je vlada s tem dokazala, da je nazadnje vendarle kapirala, da ji mi to pripovedujemo že eno leto, da bo cena zelo visoka."
41,"In zdaj, če je vlada tudi sama ugotovila, da bo cena visoka in še višja, pomeni, da je nazadnje stvari razumela in da se zdaj pravzaprav tega že vsi zavedamo, kajti doslej so se tega zavedali predvsem gospodarstveniki, vlada mnogo manj."
17,"Še mnogo višja pa bo ta cena, če bomo mi seveda v tej naši politiki slabo reagirali."
28,"Zdi se mi, da zdaj nekaj izjav, ki so bile zadnje dni dane, so pač izjave tistega tipa, ki kažejo, da vendarle vlada na nekatere stvari ni pripravljena."
50,"Jaz se bojim reči v tem trenutku izza govornice, da bomo še v mesecu oktobru zamenjali ves denar in prišli na drug sistem plačevanja in obračunavanja, in to oktobra letošnjega leta, reči pa to 2. oktobra, in poudariti, da za to potrebujemo še nekaj novih zakonov, je seveda drzna napoved."
21,"Jaz je ne osporavam, bojim se pa, da skačemo v bazen v trenutku, ko je pravzaprav v njem zelo malo vode."
9,Mogoče smo dosti trdobučni in bomo tudi to preživeli.
23,"Ravno tako je z nekaterimi drugimi izjavami okrog tega, kako bomo mi po 7. oktobru praktično vzpostavili kompleten carinski sistem na teh mejah."
37,"O tem ne govorim za to, ker bi jaz bil proti tej meji s Hrvaško, nasprotno, jaz sem eden tistih, in tu bom riskiral, da me bodo nekateri kolegi proglasili za rahlo ali pa za povsem desničarskega."
29,"Jaz sem eden od tistih, ki trdim, da je misel o tem, da smo mi lahko brez meje s Hrvaško, ena od tistih iluzij, o katerih sem prej govoril."
1,Zakaj?
19,"Na žalost, mi ne moremo govoriti o Beneluksu, ali pa o meji med Francijo in Švico o taki meji."
9,Slovenija je v tem trenutku na jugovzhodnem krilu Evrope.
61,"V najboljšem primeru bo lahko izbrala, ali bo imela evropsko mejo na svojem zapadu in severu in ne bo evropska država, ampak bo tampon do Balkana, ali pa bo imela svojo mejo na južni in vzhodni strani, evropsko mejo, seveda govorim, in bo seveda na ta način evropska država in bo naša soseda proti vzhodu neke vrste tamponska država do Balkana."
13,To je pravzaprav za mene velika dilema in mi se bomo morali odločiti.
5,To je pač kruta realnost.
18,"Jaz bi sam rad, da pri tej stvari reagiramo trezno, kruta realnost v toliko, ker ta meja bo."
38,"Iluzija bi bila misliti, da bi Evropa imela ta svoj mehki del trebuha nepokrit in riskirala, da bo potem, ko bo ta vojna končana, skozi to mejo prihajalo v Evropo približno 4 do 6.000 Afričanov ali Aziatov mesečno."
11,"Tak bo pritisk na to mejo, če to ta meja šibka."
71,"Seveda pa ob tem, ko mi moramo postaviti to mejo močnejšo, sicer bomo dobili močnejšo mejo proti Italiji in Avstriji, moramo seveda zelo natančno računati, da pa na tej meji živi nekaj 100.000 ljudi, ki so doslej živeli pravzaprav ob meji, ki je ni bilo in da je treba postaviti mejo na ta način, da to ne pomeni te ljudi razdvojiti, dvolastništvo uničiti, medsebojno sodelovanje prekiniti, medsebojno zaposlovanje praktično onemogočiti itd."
21,"To se pravi, gre hkrati za to, da bo meja trdna in porozna, da bo meja propustna, pa vendar ostala meja."
4,No toliko okrog tega.
26,"Poudarjam to zato, ker seveda izjave, ki jih vidimo po TV, zelo jasno kažejo, da nekatere stvari vladi niso razčiščene, da bom konkreten, navajam naslednji primer:"
51,"Včeraj smo slišali po TV lepo misel, da bo seveda Slovenija davke, misli se tudi na carinske dajatve, znižala za nekaj odstotkov, obenem bo pa prešla na nov sistem obračunavanja teh davkov, v tem smislu, da ne bo več za osnovo uradni kurz marke, ampak bo za osnovo borzni kurz marke."
16,"To seveda pomeni, da bi morali slovenski uvozniki praktično dvakrat večje uvozne carine plačevati ali 2,5-kratno."
12,"Hkrati pa trdimo, da meje carinskega tipa s Hrvaško ne bomo imeli."
33,"Tu se ponovi napaka, ki jo je vlada naredila pred mesecem in pol, ko je sprejela tisti svoj neumen odlok, da morajo slovenski uvozniki plačati dodatnih 30 % uvoznega davka za blago široke potrošnje."
75,"Če namreč preidemo mi na drugačen sistem, Hrvaška pa ne, medsebojnega carinskega sistema pa ne bo, bo to pomenilo konec slovenskih uvoznikov, kajti vse blago bodo morala slovenska podjetja, če so pametna, uvažati preko Hrvaške in tako se bo naš republiški carinski dohodek selil v Hrvaško, kot se je to deloma zgodilo pri avtomobilih, ali kot je grozilo, če bi vlada res sprovedla tisti svoj neumen odlok, ko ga je pred mesecem in pol sprejela."
46,"Poglejte, na to opozarjam in zato dajanje takih vehementnih izjav, preden je vlada zares izdelala vse te zadeve, se mi zdi razburjanje ljudi in zato seveda predlagam, da vlada zelo previdno in zelo precizno gradi ta svoj sistem, da ne bo po nepotrebnem razburjala vsega prebivalstva."
45,"Ravno tako prebivalstvo ta hip nič ne ve o tem, verjetno bi pa moralo vedeti, kaj se bo zgodilo npr. z njegovimi denarnimi vlogami v takoimenovanih tujih bankah, takoimenovanih govorim zato, ker bodo nekatere banke od 8. dalje postale tuje banke, tiste ki so tu."
12,"Kajti mi sedaj govorimo, da bomo vrnili slovenskega prebivalstvu zaupanje v varčevanje."
15,"V tem trenutku, če bi postavil nekdo javno vprašanje, bi videli, da so stvari nedorečene."
22,"No predvsem bi se pa pridružil tistemu, kar je tu govoril dr. Glavič okrog ekonomske, jaz bi jo kar imenoval razvojno politiko."
48,"Vi ste videli, da je bila ta slovenska razvojna politika v preteklem mesecu grajena na nekaterih iluzijah z dejstvi, s katerimi nas zdaj minister Šešok seznanja in jaz se bojim, da ima zelo prav, ko govori o nevarnosti izpada približno 70 do 80 % trgovine s Hrvaško, Srbijo, Bosno."
55,"Ob teh dejstvih je treba slovensko ekonomsko in razvojno politiko naravnati drugače, sicer bo val podjetij, ki gredo v stečaj, tako velik, da se nam bo začela sesipati pravzaprav zaradi medsebojnega vpliva in je v odvisnosti ena cela infrastruktura v gospodarstvu in lahko pride do tistega pojava domen, ki pa lahko povzroči eksodus slovenskega prebivalstva."
40,"Mi ne smemo pozabiti, da smo v devetdesetih letih prejšnjega stoletja tak eksodus doživeli, zaradi tega, ker je bila Slovenija marginalizirana in prišli nazadnje do strahotnih posledic v letu 1906, da je več Slovencev živelo v Clevelandu kot v Ljubljani."
9,Eksodus slovenskega prebivalstva se že začenja na intelektualizirani populaciji.
65,"Mi imamo že jasne znake povečanega odliva slovenskih intelektualcev, v tem trenutku predvsem tehnične inteligence iz podjetij in se bojim, da smo na pragu novega 'brendrena', bega možganov, in če nas zapljusne val neuspešnega podjetništva, zato, ker imamo neustrezno ekonomsko razvojno politiko, ker ta temelji na nekih iluzijah, ki se bodo zrušile, če gremo nepripravljeni v določene spremembe, potem bo tak proces izjemno težko ustaviti."
19,"Naj v tem trenutku to zveni kot opozorilo, prosil bi pa vladne institucije, da naj natančno spremljajo te pojave."
23,"Mi nimamo instrumenta, da bi to številčno spremljali, ampak nekateri sekundarni podatki nam kažejo, da se je beg intelektualcev predvsem poslovnežev pravzaprav začel."
15,"Je tudi posledica prenašanja določenega kapitala v tujino, ampak lahko ima katastrofalne posledice za razvoj."
4,To so nekatera vprašanja.
15,"Svojo misel bi pa zaključil z naslednjim: mislim, da je vlada vendarle naredila precej stvari."
40,"Tekst, ki smo ga danes dobili, je znatno boljši od teksta, ki smo ga imeli nekateri priliko videti par dni nazaj in v tem smislu ne bi rad kritiziral vlade zaradi smeri, pač pa zaradi počasnosti v dograjevanju teh vprašanj."
76,"Obenem bi rekel, da je zlasti na zunanje-političnem področju veliko naredila, in hkrati bi rad opozoril, da se vprašanje slovenske samostojnosti v naslednjih dveh letih ne bo merilo s številom držav, ki so nas priznale, temveč s kvaliteto življenja tu, s tem, koliko smo mi kulturna in pravna družba, koliko nismo samo državni absolutizem, kakšen imamo odnos do manjšin, ki živijo tu in z vsemi temi vprašanji, ki spadajo med kulturna in civilna vprašanja sodobne družbe."
46,"Prepričan sem, da ima vlada pri graditvi tega programa velike težave, zato, ker je nerodna, ker je v nekaterih točkah nespretna, ker na nekaterih področjih ni strokovna in ko sem šel skozi ves ta predlog, me je zamikalo, da bi ponovno predlagal, da se vlada reorganizira."
25,"Odločil sem se, da tega ne bom storil, preprosto zato, ker sem čedalje bolj prepričan, da se sedanja vlada ni več sposobna reorganizirati in racionalizirati."
15,"Tudi ne bom predlagal nekega rebalansa med področji, je pa evidentno, da bi bil potreben."
17,"Predlagam pa, da se v pripravljanju nove razvojne politike Slovenije za to kratkoročno obdobje slovenska vlada renominira."
7,"Ona bo že vedela, za kaj gre."
2,Hvala lepa.
2,Hvala lepa.
3,Gospod Miloš Urbančič.
1,Prosim!
18,"V medijih in vsi predgovorniki in vsi poudarjajo samo zunanje efekte, kaj bi bilo treba na zunaj narediti."
7,Jaz se bom za spremembo obrnil navznoter.
28,"Če pogledamo osamosvojitev Slovenije, bi morala biti v Sloveniji, v slovenski skupščini, v vseh medijih absolutna enotnost in kaj imamo danes, če se realno ozremo na trenutno situacijo?"
10,"Imamo tak razkol v Skupščini, da se predvideva razpad skupščine."
12,"In če bo prišlo do razpada Skupščine, potem lahko pričakujemo nove volitve."
31,"Ali lahko kdo obremeni Slovence z novimi volitvami, da se bomo šest mesecev bavili z volitvami, da bomo lahko po šestih mesecih spet stali pred isto dilemo, kako bomo lastninili podjetja."
21,"Vzemimo primer, ko imamo strokovnjake, ki trdijo eno, drugi pa diametralno nasprotno in eni zagovarjajo eno, drugi drugo, oboji imajo prav."
15,"Zakaj ne bi potem v Skupščini šla stvar skozi, ne pa, da prihaja do obstrukcije."
9,"In če bo obstrukcija, slovenska skupščina ne more delovati."
19,"Mislim, da tisti poslanci in tisti ljudje, ki obstrukcijo zagovarjajo, jim stoji zadaj, da bi radi vrgli slovensko vlado."
26,"Slovensko vlado pa ne bomo rešili, tudi če jo vržemo in da pridemo do novih volitev, ker po novih volitvah bo spet dilema, kako lastniniti podjetja."
2,Hvala lepa.
2,Hvala lepa.
3,"Dr. Toplak, prosim!"
6,"Hvala lepa za besedo, gospod predsednik!"
4,Spoštovane poslanke in polanci!
18,"Posebno bi želel izraziti svoje priznanje vladi za vse napore, ki so očitni iz današnjih poročil predstavnikov vlade."
10,"Nedvomno je ostalo nekaj odprtih vprašanj, največ na gospodarskem področju."
11,Sam bi se želel ozreti s par besedami na področje pravosodja.
18,"Efektivna oblast na določenem teritoriju vključuje ne samo upravo, ekonomijo, meje, politiko, vojsko, ampak tudi funkcioniranje pravosodnega sistema."
10,Po obstoječih predpisih približno 137 predpisov določa pristojnost zveznega sodišča.
15,Po podatkih se je v letošnjem letu iz Slovenije pripad zadev pri zveznem sodišču podvojil.
9,Iz več razlogov je delo zveznega sodišča praktično paralizirano.
65,"Zato predlagam, da Skupščina Republike Slovenije sprejme dodatni sklep, da se zadolži Izvršni svet Skupščine Republike Slovenije, da v roku petnajstih dni pripravi predlog vseh potrebnih zakonskih sprememb, tako proceduralnega, materialnega, kot tudi organizacijskega značaja, na podlagi katerih bo vzpostavljen tak pravosodni sistem, ki se bo v Republiki Sloveniji zaključil, bodisi z ustanovitvijo posebnega sodišča ali v obliki posebnega oddelka obstoječega Vrhovnega sodišča Republike Slovenije."
3,Toliko glede tega.
26,"Dodatno bi se želel s par besedami ozreti na besede Darje Lavtižar-Bebler, ki je predlagala, da Komisija za mednarodne odnose pripravi določen apel za svetovno javnost."
29,"Predlagam, da v ta apel vključimo tudi stališče Skupščine, da je mednarodno priznanje Republike Slovenije pomemben faktor pri stabilizaciji miru na teritoriju bivše Jugoslavije oziroma v tem delu Evrope."
13,In še s par besedami replika na izvajanje gospoda Franca in Aurelia Juria.
9,"So določeni konstitutivni elementi države, to je tudi meja."
6,"Če država meje nima, ni država."
6,"Če meja ni določena, nimamo države."
10,"Tako kot smo rekli, država, ki nima vojske, ni država."
8,To je izhodišče in načelna opredelitev pred nami.
4,Meja mora biti doLočena.
9,"Faktično drugo pa je vprašanje, kako ta meja izgleda."
18,"To pa je praktično vprašanje, ki bo moralo biti dorečeno tudi z določenimi bilateralnimi dogovori s sosednjimi državami."
28,"Argumenti, ki jih je Aurelio Juri navajal za Istro v bolj ali manj , bi rekli, kričečem prezento, veljajo tako za Brežice kot za Ormož in še kje drugje."
12,"To je stvar nadaljnje prakse in tekoče politike, zlasti pa bilateralnih dogovorov."
2,Hvala lepa.
5,Samo pojasnilo za gospoda Toplaka.
3,Replika na repliko.
2,Meja obstaja.
22,"Vsi se zavedamo, da ta meja obstaja, sam je rekel, ampak zdaj je treba oblikovati tak režim, ki bo ustrezal vsem interesom."
9,No in v to smer gre tudi naš predlog.
16,"Drugič, če gospod Toplak ne pozna zgodovinskih razmer in geografskih značilnosti Istrskega polotoka, nisem jaz kriv."
6,Pa še kratko repliko na Pregla.
25,"Mi smo poudarili, da to, kar danes predlagamo, v ničemer ne prejudicira povečanega nadzorovanja meje s Hrvaško v slučaju konflikta, v slučaju agresije na Slovenijo."
4,Mi podpiramo to nadzorovanje.
13,Postavljamo pod vprašaj kvaliteto sistemskega reševanja in torej trajne rešitve režima na meji.
1,Hvala.
2,Hvala lepa.
2,Gospod Žakelj.
7,"Hvala gospod predsednik, spoštovane kolegice in kolegi!"
32,"Preden s tremi mislimi, ki bodo zadevale obravnavano tematiko, posežem v razpravo, mi dovolite misel, ki se mi je porodila, ko sem gledal to prepolovljeno skupščino, tisto svetopisemsko, molimo bratje, vera peša."
26,"Peša namreč vera v slovensko samostojnost, v slovensko samobitnost, in to očitno v trenutku, ko bi te vere, tega prepričanja, moralo biti kar se da veliko."
22,"No in sedaj k tistemu, kar bo nekako na liniji, kar so že pred menoj govorili soposlanci Urbančič, dr. Glavič, kolega Pintar."
38,"Sodobna Evropa, mislim na Evropo druge polovice osemdesetih let, in to, kar je mislila, da bo v devetdesetih letih, samo za sebe govori, da se konstituira na univerzalnosti človekovih pravic, med katero seveda sodi tudi pravica do življenja."
14,"Toda ta filozofija se konča na mejah z Jugoslavijo, točneje, na mejah s Slovenijo."
30,"Spet enkrat življenje na Hrvaškem ne velja nič in sem globoko hvaležen kultiviranemu in profesionalnemu nastopu, ki pa seveda donekje izraža tudi zorenje ministra Rupla za uvod in jasno besedo."
13,"Namreč, jasno besedo, da si zastran Evrope ne kaže delati nobenih posebnih iluzij."
12,"Evropa je grajena na oprijemljivem trdnem interesu, to je pravzaprav bistvo Evrope."
5,Bistvo Evrope je torej interes.
23,"Če zgodovinsko pogledamo, kako je ta razvita Evropa priznavala posamezne države, recimo, njega dni Vzhodno Nemčijo, poznate tudi odnos takratne Jugoslavije do nje."
30,"Če pogledate, kaj se je dogajalo s Kitajsko, pa Singapurjem, potem mi boste najbrž pritegnili, da seveda ta razviti svet nekaj prizna samo tedaj, ko nepriznanje posega v njihove interese."
9,"Iz tega seveda je, po mojem prepričanju, preprost zaključek."
16,"Mi moramo s svojimi dejanji ustvariti situacijo, da bodo prizadeti evropski interesi, če smem preprosto reči."
30,"Tisti trenutek, ko bo ta Evropa ugotovila, da ima težave, bodisi zaradi turizma bodisi zaradi transporta bodisi zaradi duhovnih izmenjav, monetarnih in drugih, tisti trenutek nas bo ta Evropa priznala."
13,"Vse dotlej, dokler ne bo prizadet njen interes, ona nas priznala ne bo."
28,"Jaz se vnaprej zahvaljujem vsem tistim številnim obiskovalcem z naše strani v tej Evropi, ko se vračajo in pravijo, takorekoč, priznanje je na ""dohvatu ruke"" kot se reče."
4,"Hvala lepa, ni res!"
11,"Ni res, ker za Evropo ta trenutek še nismo dovolj interesantni."
1,Drugo.
7,"Evropa pozna en sam jezik, jezik dejstev."
22,"Zato seveda moramo, po moji sodbi, če hočemo seveda biti del te Evrope, postati del te Evrope, moramo delovati dejstveno, torej dejansko."
7,V čem jaz zdaj vidim tako delovanje.
5,Konec bo po moje besed.
5,Mi moramo vpeljati lastno moneto.
12,"Jaz se z Žagarjem, ki je pred menoj to govoril, popolnoma strinjam."
28,"Približno vem vse negativne posledice, ki iz tega izvirajo, toda saj srednjeročno, zagotovo pa dolgoročna kost benefit študija, ki pomenijo škodo in koristi takega dejanja, govori za to."
18,"Če mi tega dejstva ne naredimo, potem je iluzorno pričakovati to, kar sem prej pod točko ena govoril."
5,Mi moramo formirati lastno državo.
10,"Jaz sem za to, da podpremo nastanek tudi hrvaške države."
29,"Tisti trenutek, ko bosta konstituirani slovenska in hrvaška država, sem pa jaz prvi za to, da se uredi drugačen status na vsej njeni in naši skupni in najdaljši meji."
21,"Toda brez konstituiranja države z vsemi atributi je vse drugo iluzija, govorjenje v prazno, nekaj kar seveda ne bo veljalo nič."
10,"Podobno velja tudi na obrambnem et cetera, da ne navajam."
28,"Torej slovensko družbo bo Evropa poznala in priznala po dejstvih. vse drugo je po moje misticizem, je iluzija, je ideologizacija; vse to, kar smo tukaj že večkrat omenjali."
9,"In seveda zadnje, s čimer želim poseči v razpravo."
94,"Namreč, stvar je takale: Ne želim dramatizirati, toda to, kar se bo dogajalo v naslednjih mesecih zaradi tega, ker bo vojna v Jugoslaviji še trajala, ker bo brezobzirna, nekulturna, ker je barbarska vojna, kar mislim, da moramo, mimogrede rečeno, poudariti v svojem stališču; zato ker se že nekaj mesecev slabšajo gospodarske razmere v Sloveniji in se bodo še poslabšale zaradi stanja v Jugoslaviji; zato ker nas Evropa ne bo priznala in ker nam Evropa ne bo šla v ""susret"" - kot se temu reče, se bodo razmere, po moji sodbi, v Sloveniji zelo, zelo zaostrile."
19,"Na nek način se to kaže v tem trenutku, ko razpadajo ali pa so blizu razpada nekateri infrastrukturni sistemi."
8,"Berite, kaj se ta čas dogaja v zdravstvu."
5,Prisluhnite napovedanim štrajkom v šolstvu.
22,"Poglejte, kaj napovedujejo posamezne panoge, ki so bile jugoslovansko in vzhodnoevropsko orientirane, prisluhnite temu, kar se govori v takem ali drugačnem sindikatu."
12,"Nevarnost obstaja, seveda realna nevarnost, da bo ta naša jesen resnično vroča."
38,"Če hočemo preživeti in mislim, da hočemo preživeti, se obračam na vas, gospod predsednik, da, potrjujoč vlogo Skupščine skušate sklicati predstavnike vseh političnih strank, zastopanih v parlamentu, ali tudi tistih, ki so zunaj parlamenta, to bodi vaša presoja."
36,"Povabite na ta sestanek predstavnike vseh sindikatov, ne glede na njih reprezentančnost, povabite na ta sestanek predstavnike gospodarskih zbornic, morda tudi že organiziranih podjetnikov in poskušajte delati na tem, da bi seveda vendarle dosegli nek konsenz."
31,"Ali se bo ta konsenz imenoval nacionalni konsenz ali bomo našli neko drugo solucijo, gotovo pa neko vrsto soglasja slovenska družba potrebuje, če želimo realizirati to, o čemer danes teče beseda."
41,"In šele ko bomo takšen preliminaren konsenz, z vsemi relevantnimi političnimi silami na slovenskem dosegli, se mora to odraziti v tistem, kar je bilo danes že govorjeno s strani Urbančiča in Pintarja, naj se to odrazi v bodoči strukturi slovenske oblasti."
2,Hvala lepa.
2,Hvala lepa.
3,"Pardon moment, repliko."
1,Spoštovani!
21,"Niti malo se ne strinjam z izjavo, češ da peša pripravljenost in zaupanje v vse, kar je bilo storjenega za osamosvojitev."
23,"Za to, da se je Skupščina razpolovila, so krive razprave, ki pravzaprav iluzorno iznašajo vizijo prihodnosti, na katero bomo morali čakati še leta."
17,"Recimo, gospod Glavič je odprl takšne zahteve za osamosvojitev, ki jh še dolgo, dolgo ne bomo dosegli."
14,Zato nekateri berejo na sejah časopise ali celo odhajajo s sej (zaradi takšnih razprav).
13,"Menim, da je to podobno tistemu, kar smo do junija poslušali o demilitarizaciji."
12,To naj bi bila tema našega leta in našega delovanja v Skupščini.
8,"Kako je bilo to prazno, so pokazali dogodki."
31,"Govorili smo: kaj hitimo v osamosvojitev, računajmo na demokratične sile, ki na jugu rastejo kot gobe po dežju in ustvarjajo pogoje, da se bomo lahko pogovarjali kakšna bo naša bodoča država."
38,"Mislim, da takšne razprave pri vseh teh dejanjih, ki smo jih storili za osamosvojitev, niso potrebne, temveč se moramo praktično pogovarjati, kaj lahko storimo jutri, da bomo napravili korak naprej za osamosvojitev, v katero smo pa že stopili."
1,Hvala.
2,Hvala lepa.
2,Naprej prosim.
5,"Gospod predsednik, gospe in gospodje!"
38,"Čeprav ozadje dvorane, v kateri je tudi včeraj zasedalo tako imenovano predsedstvo tako imenovane države Jugoslavije, krasi freska s pomenljivim nazivom ""velika štafeta človeškega razuma"", je v srbski politični prestolnici odsotnost vsakršnega koli razuma povsem in evidentno očitna."
50,"Zato, ko danes govorimo o tem, kaj po 7. oktobru, pravzaprav ne moremo mimo spremenjenih okoliščin, ki so se v času moratorija zgodile, mimo nekih novih napovedi o neki novi enotni Jugoslaviji, mimo napovedi o mobilizaciji v Jugoslaviji in mimo sklepov srbske skupščine, da tudi Slovenija ne more iz Jugoslavije."
11,"Mislim, da za vsem tem stoji ideologija neke nove izvirnosti federacije."
41,"Izraz očitno sodi v jugoslavistično ideološko blebetanje, ki hoče dati federalno srbski oligarhiji monarhični status in ki je pravzaprav zvezana z očitno novim projektom nič več tako imenovane jugoslovanske sinteze, o kateri je govoril gospod Marković, temveč povsem očitno velikosrbske države."
27,"Za temi novimi momenti stoji poskus utrjevanja neke nove enotnosti, ki ji niti navidezno ni več potrebno biti prikrita z navidezno demokratičnimi postopki ali s pragmatično argumentacijo."
35,"Za temi novimi momenti očitno stoji zavrnitev brionskih deklaracij ter poskus uveljavljanja političnih elit srbskega naroda, ki mora z vojaško močjo zvezati vse v neko novo jugoslovansko državo, temelječo na ideoloških utopijah, puškah in zaporih."
42,"Gre za poskus nove centralizacije sodnega aparata in policije, za poskus nove centralizacije davčnega sistema, monetarne in fiskalne politike, katere povsem predvidljiva posledica bi bila ekonomski zlom Slovenije, popolna pavperizacija tukajšnjega prebivalstva in s tem tudi zlom politične odporne moči naše republike."
21,"Za tem se skriva poskus povzdigovanja agresorske srbske armade v nadnacionalno institucijo, ki lahko avtonomno razsoja v političnih razmerah in ukrepih."
37,"Poskus, ki ima seveda več dimenzij, od katerih bi omenil samo dve: uničevanje industrije v predelih Jugoslavije, ki se želijo osamosvojiti najprej z vsiljevanjem napačne razvojne in investicijske politike, kasneje pa seveda z neplačevanjem računov teh poskusov."
42,"Gre za poskus konstituiranja armade kot socialnega administrativnega in gospodarskega korpusa zunaj vsakršne kontrole in seveda gre tudi za poskus, ko bi bila militarizacija prikazovana kot vzpostavljanje socialne in politične kohezivnosti nove jugoslovanske družbe, o čemer je pred menoj govoril kolega Pintar."
53,"In ker se Evropa ""z ničemer ne upre takšni usmeritvi"", ali zaradi pragmatizma ali zaradi načel - kdo ve, ki jih je, recimo pri Nemcih pripravljena kršiti, ker se ji to zdi povsem razumno, ko pa gre za Jugoslavijo, pa so iracionalna, nedotakljiva - seveda vse to botruje samo k novemu krvavemu plesu srbske armade."
7,Obramba človekovih pravic je kajpada hvalevredna zadeva.
34,"Toda brez odpravljanja razmer, ki kršitve človekovih pravic generirajo že več kot 70. let, z nacionalno diskriminacijo, z jugoslavističnimi ali srbskimi rasizmi, s podpiranjem vojne agresije, političnih procesov, je takšna obramba seveda navadna burka."
34,"Iz teh razlogov, ki sem jih navedel, iz odpora vsem tem novim poskusom vzpostavljanja neke nove Jugoslavije, katerih posledice evidentno poznamo, lahko danes izrečemo samo podporo tistemu NE, ki ga je izrekel minister Rupel."
24,"Jugoslovansko-srbska ligarhija v tem trenutku potrebuje dvoje, potrebuje vojno in potrebuje ekonomsko in socialno izravnano ter politično in nacionalno pacifirano, anemično množico discipliniranih delavcev."
17,"Pri tem projektu ne želimo sodelovati, saj so posledice povsem predvidljive in pod kontrolo beograjske politične moči."
6,Zato vrnitve od 7. oktobra ni!
22,"Oblast, izvoljena na volitvah, mora ravnati tako, kar po volji ljudstva je, kot oblast samostojne slovenske države in to tukaj in sedaj."
16,Samo v tem jo bomo podprli in samo tako se lahko potrdi tudi faktični konec Jugoslavije.
6,Predložena stališča in sklepi so sprejemljivi.
12,"Sam pa opozarjam na nekaj stvari, ki so v tem trenutku nejasne."
28,"Mislim, da so nejasni postopki tehnične operacionalizacije izstopa iz Slovenije, pri čemer mislim zlasti na naslednja področja: finance, devizne rezerve, tekoče terjatve, dolgove v tujini in v Jugoslaviji."
14,"Mislim zlasti na industrijsko in drugo premoženje Republike Slovenije, njenih državljanov v drugih republikah."
10,Mislim na probleme velikih sistemov komunikacij in arhivov v Jugoslaviji.
27,Mislim na infrastrukturo s kapitalskim deležem Republike Slovenije v Jugoslaviji in mislim na načine za popolno zaščito osebnega premoženja državljanov Republike Slovenije v Jugoslaviji in v tujini.
7,Očitno je na tem vlada naredila premalo.
12,"Očitno so to stvari, ki so tudi danes, pred 7. oktobrom, nejasne."
58,"Da pa bi bil dosleden vsemu temu, kar sem povedal na začetku, bi to priložnost izkoristil tudi za to, da dam pobudo, da Skupščina Republike Slovenije napove sklep o priznanju suverene Republike Kosovo, ker vemo vsi, da so na Kosovu izvedli referendum o osamosvojitvi, rezultat referenduma nedvomno izpričuje voljo velike večine prebivalcev za samostojnost in suverenost Republike Kosovo."
19,"Na podlagi pravice do samoodločbe vsakega ljudstva, na katero se sami sklicujemo, smo dolžni upoštevati avtentično voljo prebivalcev Kosova."
2,Hvala lepa.
2,Hvala lepa.
4,Besedo ima Janez Jug.
2,Ga ni?
4,Naslednji je Franc Zagožen.
6,"Spoštovani predsednik, spoštovane poslanke in poslanci!"
17,"Predlagam spremembo tretjega sklepa v dokumentu Stališča in sklepi na četrti strani, in sicer črtanje drugega odstavka."
11,"Mislim, da je v prvem odstavku povedano vse, kar je treba."
25,"Z drugim odstavkom pa bi Skupščina Republike Slovenije naložila Izvršnemu svetu Skupščine Republike Slovenije in drugim organom, da še nadalje sodelujejo z Jugoslovansko ljudsko armado."
29,"Mislim, da taka formulacija ne more biti sprejeta v tem zboru, glede na to, kaj ta armada, ki se je nekoč imenovala Jugoslovanska ljudska armada, dela v sosednji Hrvaški."
46,"Mislim, da tega ne bi razumela niti naša javnost, še manj pa Hrvaška, in smatram, da je ta odstavek povsem nepotreben, saj je dovolj jasno zapisano v prvem odstavku, da vztrajamo na tem, da se do 18. oktobra najkasneje umakne tudi zadnji vojak te okupatorske armade."
1,Hvala.
2,Hvala lepa.
2,Besedo ima.
1,Replika.
3,"Replika, ja, prosim!"
14,"Popolnoma se strinjam s kolegom Zagožnom, obenem pa bi ministru za obrambo postavil vprašanje."
27,"V ponedeljek sem se peljal z vlakom in samo v Pivki sem naštel 50 tankov in še nešteto drugih vojaških vozil, ki čakajo na odhod iz Slovenije."
39,"Zdaj me pa zanima, glede na to stanje vojne na Hrvaškem, kakršen je, ta dobeseden genocid nad hrvaško kulturo, ali bo Republika Slovenija pustila, da se bo eno ogromno število tega orožja mirno preselilo direktno na fronto proti Hrvaški."
2,Hvala lepa.
3,Želite takoj odgovoriti?
2,Ne želi.
2,Gospod Smole.
66,"V celoti podpiram stališča in sklepe, ki jih je oblikovala skupščinska Komisija za mednarodne odnose, s korekcijo, ki jo je dal kolega Zagožen, ker mislim, da v komisiji res nismo bili dovolj pozorni na ta odstavek, ki takšen kot je, okrog sodelovanja z Jugoslovansko ljudsko armado ni primeren in bi ga bilo treba črtati, ker je dovolj tisto, kar je rečeno v prvem odstavku 3. točke."
21,"Prepričan sem, da je med nami polno soglasje, da 7. oktobra definitivno poteče moratorij, ki je bil uveden z brionsko deklaracijo."
20,"Republika Slovenija ima tudi z mednarodnega vidika proste roke, da nadaljuje z osamosvojitvenimi koraki in doseže polno suverenost in neodvisnost."
24,"Vsem nam pa je jasno, da bo na poti za doseganje polne suverenosti in neodvisnosti veliko težav, problemov, zlasti pa veliko težkih materialnih obremenitev."
7,Na to so že nekateri razpravljalci opozarjali.
11,Glede teh materialnih in finančnih obremenitev si moramo naliti čistega vina.
14,"Državljani Slovenije morajo vedeti, kakšne bodo, vsaj v prvi fazi, ekonomske in finančne posledice."
8,"Bilo bi skrajno neodgovorno, če bi to prikrivali."
24,"Posledice neodgovornega ukrepa Sveta guvernerjev Narodne banke Jugoslavije o izključitvi Slovenije iz primarne emisije in deviznega poslovanja, so že izzvale nemir med prebivalci Slovenije."
21,"Nujni ukrep Banke Slovenije o ponovnem obtoku že izvzetih bankovcev je prizadel državljane, in to kot vsi vemo, na mnogih področjih."
14,"Poleg številnih drugih se zastavljata tudi naslednji, vsaj po mojem mnenju, zelo resni vprašanji."
12,"Prvo, koliko bo Republiko Slovenijo stala popolna izključitev iz jugoslovanskega monetarnega sistema?"
11,Po nekaterih nepreverjenih podatkih bo Slovenija izgubila 120 milijard novih dinarjev.
32,"Prosim, da nam kompetenten odgovor da minister za finance, gospod Šešok, ki je tudi doslej bil v odgovorih zelo realen, ali pa nam na to vprašanje da odgovor guverner Banke Slovenije, Arhar."
33,"Drugo, ali je točna informacija, da je predsednik haaške konference o Jugoslaviji lord Carington predlagal, in to sugeriral našim predstavnikom, da se ustanovi nekakšen jugoslovanski monetarni sistem in uvede neka vrsta jugoslovanskega ecuja."
25,"Mi moramo vedeti, kakšen je odnos Izvršnega sveta Skupščine Republike Slovenije do tega predloga, kajti, kolikor jaz vem, bo na haaški konferenci ta tema prisotna."
24,"V izogib vsem eventualnim nesporazumom naj jasno povem, da je za zagotavljanje polne suverenosti in neodvisnosti Republike Slovenije potrebna čim hitrejša uvedba denarja Slovenije."
21,"Resni pogovori pa se morajo pričeti na točki, kako zagotoviti prehod na denar Slovenije, kako zagotoviti vrednost in stabilnost tega denarja."
5,Slovenija nima potrebnih deviznih rezerv.
19,"Če sem pravilno razumel podpredsednika Vlade Slovenije, Ocvirka, znašajo v tem trenutku te devizne rezerve 120 milijonov nemških mark."
5,To je zelo zelo malo.
17,"Brez solidnih deviznih rezerv pa, vsi vemo, ni možno zagotoviti čvrstega denarja, ni možno zagotoviti solidne monete."
21,"Zato mislim in se pridružujem mnenju mnogih predhodnikov, da moramo intenzivno delati na tem, da dobimo svoj delež jugoslovanskih deviznih rezerv."
15,"Ne moremo pristajati na to, da bi šli iz Jugoslavije, kot pravimo, goli in bosi."
23,"Po mojem mnenju, ne glede na izredno krizno stanje, ki danes velja na področju Jugoslavije smo premalo storili glede delitve skupnega jugoslovanskega premoženja."
24,"Mislim, da je zelo nevarna v tej atmosferi neke evforičnosti tudi teza o tako imenovani bivši SFRJ, o tem, da Jugoslavija več ne obstoja."
11,"Mislim, da je ta teza netočna in tudi za nas škodljiva."
19,"Jasno je, da z uveljavitvijo polne suverenosti, samostojnosti in neodvisnosti Republike Slovenije SFRJ ni več tisto, kar je bila."
19,"Toda z druge strani je treba upoštevati dejstvo, da je v svetu SFRJ še vedno priznani subjekt mednarodnih odnosov."
11,Takšna ali drugačna Jugoslavija bo po mojem obstojala tudi v prihodnje.
12,"Ona bo seveda pod kontrolo Srbije, ampak se bo verjetno imenovala Jugoslavija."
20,"Z njenimi predstavniki se bomo morali pogovarjati glede našega deleža o skupnih deviznih rezervah, našega deleža pri skupni jugoslovanski lastnini."
9,To se nanaša tudi na premoženje Jugoslovanske ljudske armade.
45,"Njen odhod iz Slovenije, kar je izrednega pomena, nikakor ne bi smel pripeljati do tega, da bi se mi odpovedali armadnega premoženja, ki v velikem deležu pripada nam, saj je Slovenija leta in leta ogromno prispevala - finančno in materialno - pri ustvarjanju premoženja Jugoslovanske ljudske armade."
16,"Ne moremo pristati na to, da bi to armadno premoženje pripadlo Srbiji odnosno neki novooblikovani Jugoslaviji."
14,"To isto velja tudi za premoženje diplomatsko-konzularnih predstavništev, jugoslovanskih veleposlaništev, konzulatov in informacijo-kulturnih centrov."
25,Po mojem mnenju bi te teme morali z vso resnostjo postaviti naši predstavniki na haaški konferenci in poleg naših notranjih prizadevanj vključiti tudi mednarodno komponento.
19,"Pri uvajanju denarja Republike Slovenije potrebujemo tudi aktivno udeležbo in podporo mednarodnega denarnega sklada, AMF, in tujih bančnih institucij."
10,"Sprašujem se, kaj je bilo doslej storjenega na teh relacijah?"
39,"O tem bi nas moral izčrpno obvestiti minister za finance, Šešok, in seveda tudi predsednik vlade, Lojze Peterle, ki je na obisku v ZDA vodil določene pogovore s predstavniki Mednarodnega monetarnega sklada in Svetovno banko za obnovo in razvoj."
21,"Prav tako bi nam o tem moral poročati dr. Janez Drnovšek, ki je z omenjenimi mednarodnimi finančnimi institucijami imel nekaj stikov."
29,"Prepričan sem, da se vsi strinjamo, da nikakor ne smemo priti v situacijo, ko bo denar Slovenije v bistvu podoben bonom, ki jih nihče v svetu ne bo priznal."
32,"Ta problem je še toliko težji, če imamo v vidu dejstvo, da bo potrebno še veliko naporov in časa, da bi Republiko Slovenijo mednarodno priznali, odnosno da bi dobila širše mednarodno priznanje."
19,"Evropska skupnost še vedno živi v iluzijah, da se Jugoslavijo da preoblikovati in s tega zornega kota tudi deluje."
11,"Kar zadeva mejo s Hrvaško, se pridružujem opozorilom kolega Franca Jurija."
24,"Tudi sam sem na to opozarjal; na zasedanju Skupščine junija meseca sem predlagal konkretni amandma, ki pa žal v tej skupščini ni bil sprejet."
16,"Vprašanje je tudi, če bomo imeli mejo s Hrvaško, ali pa mejo z neko preoblikovano Jugoslavijo."
31,"Ni odveč za razmislek vprašanje, ali bo Republika Hrvaška, z ozirom na znane hrvaško-srbske odnose, lahko dosegla popolno suverenost, odnosno ali ne bo še naprej ostala v takšni ali drugačni Jugoslaviji."
34,"To omenjam samo kot stvar za razmislek, kajti mislim, da je resnično treba vse storiti, da zlasti na področju Istre zagotovimo popolnoma svoboden prehod ljudi, prehod blaga, skratka, da ne pride do delitve Istre."
24,"Kot suverena in neodvisna Republika Slovenija bo morala tudi v prihodnje urejati te odnose s Hrvaško, Bosno in Hercegovino, Srbijo, Makedonijo in Črno Goro."
21,Ne glede na sedanje zaostrene in kritične odnose bi morali v naši strategiji graditi na zagotavljanju naše prisotnosti na jugoslovanskem trgu.
19,"Jaz se osebno ne strinjam s tistimi, ki kar enostavno odpisujejo jugoslovanski trg, kakor da tega trga ne potrebujemo."
34,"O vseh teh zadevah prosim, da se razpravlja zelo trezno in realistično in nikakor ne bi smeli dovoliti, da bi vse tiste, ki zastavljajo takšna resna vprašanja, okvalificirali kot narodne izdajalce ali kot kolebljivce."
23,Pri zagotavljanju polne suverenosti in neodvisnosti Republike Slovenije se po mojem z vso resnostjo postavlja tudi vprašanje obravnavanja tako imenovanega integralnega proračuna Slovenije.
4,Sedanja praksa je nevzdržna.
17,"Konkretno: sredstva, ki so bila zbrana za zdravstvo, so se v velikem delu preusmerila na druga področja."
16,"To je za mene resno opozorilo, da nekaj ni v redu s prakso obravnavanja integralnega proračuna."
27,"Predlagam, da bi čimprej imeli tudi resno obravnavo proračuna, ker koncem-koncev mi ne odvajamo več sredstev za ""Sklad nedovoljno razvitih"", to pomeni, da imamo ta sredstva tukaj."
13,"Mi zadržujemo sredstva carin, kar pomeni, da smo prišli vendarle do velikih sredstev."
11,"In se postavlja vprašanje, kako se sedaj s temi sredstvi upravlja?"
20,"Skratka, prosil bi, da bi bila čimprej dana točna informacija o proračunu in da se v Skupščini povede tudi razprava."
1,Hvala.
2,Hvala lepa.
3,Ura je 13.
37,"Postavljam vprašanje: tukaj imam še 6 prijavljenih razpravljalcev in glede na zelo živahno frekvenco prisotnosti ne vem, če je pavza na organiziran način potrebna, ali je že kar bila? - Dobro, potem pa odrejam pavzo do 13.55 ure."
16,"Zaradi TV prenosa bi bilo dobro, da ti točno začeli, ker drugače njih spravljamo v zadrego."
10,"Nadaljujemo s sejo, in sicer z razpravo o 2. točki."
8,K besedi se je prijavil poslanec Vitomir Gros.
2,Je tukaj?
2,Ga ni.
3,Dajem besedo naslednjemu.
4,Je Milan Balažic tukaj?
1,Prosim.
6,"Spoštovani predsednik, spoštovani poslanci in poslanke."
13,"Sam bi k temu, kar je že bilo povedano, dodal nekaj preprostih misli."
27,"V uvodu naj povem, da načeloma podpiram vladni dokument o uresničevanju slovenske neodvisnosti in samostojnosti, pa tudi sklepe, ki jih je predložila skupščinska Komisija za mednarodne odnose."
23,"Sam bi se najbolj navezal na razpravo, ki jo je imel v uvodnih referatih gospod minister Rupel, s katero se v celoti strinjam."
27,"Torej opredelil bi se predvsem na tisti del razprave, ki se tiče doseganja samostojnosti in neodvisnosti Slovenije, pa hkrati položaja v bivši Jugoslaviji in predvsem na Hrvaškem."
11,"Ena stvar je, ki mislim, da mora biti nam zelo očitna."
8,"To je, da seveda Slovenija Hrvaški mora pomagati."
13,"In to na vseh nivojih, v diplomatskem smislu, humanitarnem in vseh ostalih področjih."
58,"Ob tem se vedno postavi vprašanje orožja, kajti v teh časih se vse bolj vidi, da, kolikor je odločitev za vojno potrebna, Hrvaška tudi na vojaškem polju drži vsaj ravnotežje s silami na oni strani s srbsko vojsko in po mojem mišljenju velja tudi že pri nas resno začeti razmišljati o tem, da Hrvaški pomagamo tudi z orožjem."
22,"Seveda v tisti meri, v kolikor ta pomoč ne bi slabila naših lastnih obrambnih sil in po drugi strani naše politične pozicije."
17,"Jasno je, da moramo opozoriti to zveličavno Evropo, da je sama dolžna v tej smeri nekaj storiti."
15,"Mi preprosto ne smemo dopustiti, da Hrvaška pade na kolena, da je stisnjena v kot."
10,"Kajti če pade Hrvaška, potem bo verjetno padla tudi Slovenija."
23,"Poznamo tiste znane populistične od Tirane do Ljubljane in v tem smislu bo tudi ogroženo vse tisto, za kar smo se danes sestali."
13,"Seveda je priznanje eden od ključnih elementov tega, da si zagotovimo to neodvisnost."
21,"Jaz sem bil že sam ob sprejemanju prvega moratorija nekoliko skeptičen, vendar moram povedati, da tudi tokrat še bolj, kot prej."
15,"Vztrajam na tem, da Slovenija ne sme iti v noben nov moratorij ali nekaj podobnega."
8,Glede priznanja je situacija več ali manj jasna.
16,"Očitno Slovenije same nočejo priznati, kajti s tem bi verjetno postavili v nemogoč položaj tudi Hrvaško."
30,"S paketom s Hrvaško je Slovenija težko jutri priznana, kajti še vedno je nerazrešen problem okoli tega in končno, tista varianta, da bi priznali vse republike Jugoslavije naenkrat, je vprašljiva."
16,"To je verjetno zgolj neka zagata Evrope pri tem, da se ne odloča za čimprejšnje akcije."
85,"Zato velja vsaj nam dati na dušo to, da se do formalnega priznanja velja naša republika obnašati, kot da je priznana in približno podobno obnašanje terjati tudi od Evrope. priznanje je za nas, kot smo že večkrat povedali, ne samo nek cilj, kajti z njim bi postali mednarodnopravni subjekt in s tem dobimo pač določene dodatne epitete, ampak tudi sredstvo za to, da Slovenija postane in se vplete v vse tiste inštitucije in mehanizme, ki skrbijo tako za varnost kot za odnose med evropskimi državami."
8,"Druga stvar, ki je zelo pomembna, je naslednja."
19,Slovenija bi lahko in po mojem mišljenju bi morala zaigrati tudi vlogo nevtralnega medija v teh spopadih v Jugoslaviji.
10,"Čeprav je to paradoksno na to, kar sem prej povedal."
28,"Vendar pa mislim, da niso izkoriščene vse priložnosti za to, da bi tudi Slovenija poskušala po svojih kanalih vplivati na to, da se Hrvaška in Srbija začneta pogajati."
12,"Do teh pogajanj bo nekoč moralo priti, in to do resnih pogajanj."
18,"Drugič, da se sama Hrvaška, ker se je tu začel sam problem, začne pogajati s svojo srbsko manjšino."
18,"In tretje, ohraniti moramo, to pa govori nek realpolitični odnos, tudi določene kontakte s srbsko oziroma jugoslovansko vlado."
21,"Kajti preko nje lahko zagotavljamo tudi določene pozicije v tistem, kar bi se pozneje imenovala neka razprava o dediščini bivše Jugoslavije."
48,"Pomembni so še naprej zelo tesni kontakti in še več, jaz podpiram ta potovanja v Evropo na potrebne nivoje, inštitucije, kajti Evropo moramo prepričati v to, da je potreben močan zunanji pritisk in na to razpadajočo državo, na to truplo, predvsem pa na strani, ki so v vojni."
36,"Povedati jim je treba tudi to, da ni več časa za neke ""čemberlenovske"" poteze in da se scenarij, kot je bil nekoč zgrajen in začet s sudetskimi Nemci, v bistvu ponavlja v Jugoslaviji s hrvaškimi Srbi."
26,"Zato je treba tudi njim dokončno nekako povedati, da je to, kar se dogaja v bivši Jugoslaviji, izjemna in neverjetna grožnja za mir v celotni Evropi."
14,"Ta Evropa, kaj pač lahko še stori in kaj lahko mi storimo z njo?"
47,"To, da preprosto poskuša pri straneh v vojni zagotoviti, da odstopajo od maksimalističnih zahtev, da je Evropa garancija za nespremenljivost meja in zelo resno naj bi začeli razmišljati tudi o modrih ali belih ali kakršnihkoli čeladah, ki naj bi posegle z dosti močno podporo v te spopade."
27,"V nasprotnem primeru je pač mir ogrožen ne samo za Slovenijo, ampak tudi širše, v Srednji Evropi, kar je seveda zelo pomembno, da se ti možje zavedajo."
17,"S takimi potezami slovenske zunanje politike mislim, da bi ojačali slovenske pozicije in tudi olajšali priznanje Slovenije."
24,"Seveda po eni strani, da v enem tiru nadaljujemo s tistim, kar je začeto, se pravi s tem, da pridobimo vse atribute samostojne države."
28,"Tu bi seveda znova veljalo položiti nek apel, to je, da nujno in čimprej rabimo tisto oziroma eno od ključnih postavk neke samostojne države, to je novo ustavo."
18,"In da bi na tej točki veljalo pospešiti delo, tako da bi ustavo lahko sprejeli do novega leta."
32,"Naslednja stvar - prehajam k zaključku - ki je pomembna je ta, da če se vzpostavi relativen mir na jugoslovanskem bojišču za posredovanje Evrope, mora Slovenija zaigrati v teh pogajanjih tudi svojo aktivno vlogo."
34,"Mi se bomo slej ali prej morali pogajati tako z Miloševićem, tako s Tuđmanom, kajti jasno je, da z njima prihajajo še bolj krvoločni kot sta, vsaj eden od teh je bolj kot drugi."
10,"Če bo vojna, bo pa verjetno vojna tudi za nas."
49,"Tako, da mislim, da Slovenija ni v tisti poziciji, da bi se šla v neko splanded izolatione, da bi lahko preprosto rekla, mi bomo poskrbeli zase vse ostalo pa nas ne briga, kajti mislim, da to ni prava politika in bi imela točke tudi po naši poti do priznanja."
15,"Večkrat je bilo za to govornico rečeno, da je pač čas miru in čas vojne."
28,"Mi smo še vedno, kljub vsem prizadevanjem, v nekem času v Sloveniji, ki ni ne mir in ne vojna in pred nami sta, če pregrobo poenostavim, dve poti."
15,Ena je pač neko evropsko priznanje samostojne države in evropska pomoč tej državi in Hrvaški.
24,"Po drugi strani se pa odpira dosti slabša varianta, to je pa, z lastnimi silami, kolikor jih pač je, dokončati ta boj za neodvisnost."
71,"Zato se mi zdi pomembno, da tudi sami s sabo pridemo na čisto in da rečemo, da tudi v Sloveniji velja čimprej dokončati to stanje ne vojne ne miru, nekega vojnega miru ali pa mirne vojne in če že ni prepozno, povleči te zadnje poteze, narediti vse, kar je v naši moči, da se pač prizna Slovenijo in Hrvaško, po drugi strani narediti vse za mir in proti vojni na Balkanu."
24,"V kolikor pač to ne bo možno, pa tudi, da sami ne bomo stali ob strani, v kolikor pride do širše eskalacije vojnega spopada."
61,"Zato tudi v naših prizadevanjih za mir, ali v kolikor se nam približuje kakšna bolj črna varianta, zaključujem s tisto mislijo, ki jo je, mislim, Churchil povedal, ko je šel na obisk med drugo svetovno vojno v neko srednjo šolo in je mladcem in mladinkam položil na srce naslednji mogoče zelo preprost stavek: 'Nikoli nikoli nikoli se ne smete vdati!' Hvala."
2,Hvala lepa.
5,Gospod Gros se je javil.
7,"Se opravičujem, ker me prej ni bilo."
5,Bil sem na eni komisiji.
30,"Torej, Liberalna stranka podpira stališča in sklepe Skupščine Republike Slovenije ob izteku trimesečnega moratorija za nadaljnje uresničevanje osamosvojitvenih aktov Skupščine Republike Slovenije 25.6.1991, predpisane z brionsko deklaracijo z dne 7.7.1991."
16,"Predlagamo tudi to, kar je gospod Zagožen predlagal, da se drugi odstavek v 3. točki črta."
28,"Veseli smo, da je končno večina spoznala, da se je treba upreti le, in predvsem, na lastne sile in da ni bilo nič od teh opevanih mednarodnih mehanizmov."
13,"Liberalna stranka Slovenije je vedno zastopala to stališče, ki je sedaj očitno prevladalo."
37,"To seveda povemo, ne zaradi vsem znane zgodovine osamosvojitve Slovenije in zapletov pri tem, temveč zato, da bi podprli našo samozavest in bi v bodoče postopali tako odločno in korektno do vseh naših sogovornikov na mednarodnem področju."
9,"Opazili smo, da je danes opozicija spremenila svojo taktiko."
32,"Vsi razpravljalci, kar sem jih slišal, pravzaprav večina, je zagovarjala tisto, kar smo nekateri od vsega začetka trdili, da pač Evropa zastopa smo in vedno samo lastne, predvsem materialne in ozemeljske interese."
13,"Torej, Evropa za nas ni nekaj tako opevano demokratičnega kot so nekateri mislili."
18,"Evropa že ima demokratične države, vendar tudi to demokracijo ima na žalost predvsem v svoj, bi rekel, profit."
12,"Torej, tudi se bomo morali zavedati, da je z Jugoslavijo dokončno konec."
43,"In najbolj verjetno se bomo morali zadovoljiti s tistim, kar trenutno imamo in kar smo zadržali in najbolj verjetno bo treba to čimprej spoznati, da ne bodo spoznanja preveč huda, ko bomo ugotovili, da ne moremo od te razsute države dobiti ničesar več."
21,"Seveda je pa treba istočasno narediti skrben popis vsega premoženja terjatev in dolgov, zato da imamo za vsak slučaj to pripravljeno."
28,"Potem imam par replik in bom povedal čisto načelno, da nekateri očitno prehudo in čustveno napadajo Evropo - gospa Beblerjeva jo je močno napadla - kar nam sedaj lahko škoduje."
28,"Mi smo vedno opozarjali na realnost interesov in predlagal bi, da bi tako, kot smo doslej, z Evropo več ali manj korektno poslovali, da še naprej tako delamo."
14,"Zanima me, ali je gospod Franco Juri govoril v svojem ali v strankinem interesu."
15,"Če je govoril v strankinem interesu, me zanima, ali je stranka res stala za njim."
19,"Predvsem se mi ne zdi primerno, da se nekateri sklicujejo na civilizacijsko zrelost tega parlamenta in take podobne izjave."
4,"Parlament je, kakršen je."
15,Bil je demokratično izvoljen in vsak poslanec ima pravico glasovati kot mu nalaga njegova vest.
10,Taka sklicevanja na neko civilizacijo in zrelost itd. so neprimerna.
23,"Ko se govori o zaupanju, moram reči, da ta parlament ni doslej izneveril zaupanja manjšin, ki na področju oziroma na teritoriju Slovenije živijo."
15,"Vsaj kolikor je meni znano, ni sprejel nobenega akta, ki bi kakrkoli oviral katerokoli manjšino."
35,"Veseli me tudi, da je čudežno spregledal tudi gospod Pintar in podobno gospod Žakelj o teh iluzijah o Evropi in raznem begu intelektualcev, poslovnežev in moram ugotoviti, da je ta beg že od vojne sem."
34,"Če gremo še bolj nazaj v zgodovino, tudi od takrat, ko je bila izvedena zemljiška odveza, odpravljena zemljiška zaveza, takrat je bil tudi val v Ameriko in to se je nadaljevalo do današnjih dni."
9,Zadnje čase pa tega begunskega vala ni iz Slovenije.
7,"Ne vem, kje je te podatke dobil."
10,Tudi gospod Zlobec je govoril o vračanju armade na Hrvaško.
20,"Zanima me, zakaj takrat ni bil za naš predlog, da je treba to armado tukaj zadržati, razorožiti in orožje pobrati."
25,"Sedaj se je pa kar naenkrat pojavil z idejo oziroma vprašanjem, da naj bi minister Janša povedal, zakaj puščamo to armado v boj proti Hrvaški."
31,"Bolj problematično je ravnanje Slovenije na monetarnem področju, ker je s pristajanjem na to monterno politiko, ki se je zadnje tri mesece v času moratorija dogajala, pravzaprav sofinancirala vojno proti Hrvaški."
6,To je pa naš dejanski greh.
11,"Gospodu Smoletu pa ne repliciram, ker imava itak vedno različna mišljenja."
2,Hvala lepa.
2,Hvala lepa.
7,"Spoštovani gospod predsednik, drage gospe, spoštovani gospodje!"
26,"Nisem se mogel upreti skušnjavi, da tudi jaz izkoristim prvo priložnost in nastopim pod novim slovenskim grbom prvič tu, na naši skupni seji v tej dvorani."
21,"Slovenska politika je še vedno v obdobju, lahko bi rekli obsedenosti, vezane za velike datume, ki naj bi prelomno razrešili položaj."
36,"Ta fascinacija traja že odkar smo pričakovali, da bo naslednji plenum CK ZKJ razrešil krizo, ko se je seveda tako smelo reči, pa do danes, ko pričakujemo novi dan D po 7. oktobru kot uveljavitvijo osamosvojitve."
36,"Te datume spremljamo vedno pogosteje z velikim pompom, ki povzroča več škode kot koristi, ker s pompom dajemo svoje odločitve vnaprej vsem na vpogled in v zobe, pa še čas, ko jih bomo sprejeli, objavimo vnaprej."
25,"S tem velikim pompom pa potem pospremimo v življenje male, kratke in delne korake, kar seveda kot mrzel tuš vpliva na državljanski in ljudski entuziazem."
20,"Kot bodrilo izgubljeni veri nato spet napovemo novi veliki dan preloma, ki ga pričakujejo s še več pompa in radikalizma."
62,"Če nam 7. oktober ponuja kak možen preobrat, pa lahko pomeni v sprejetem dejstvu, da je osamosvojitev Republike Slovenije stvar malih in neprestanih korakov ter konkretnih premikov, ne pa fanfar in vsakič bolj navdušenega potrkavanja, ki nosita s seboj nevarnost izgube smisla za realnost in nas silita k vedno bolj nestrpnim političnim potezam, katerih pičel izplen povsem po nepotrebnem vzbuja občutek nemoči."
45,"Zato tudi pozdravljam tako gradiva, ki smo jih prejeli kot tudi današnji nastop vladnih predstavnikov in dosedanjo razpravo, ki mislim, da v celoti in vse skupno izražajo naše bistveno pomembno približevanje treznosti v takih razpravah v odnosu do tistih, ki smo jih imeli v preteklosti."
23,"Drugo, kar karakterizira našo politiko, ali jo je vsaj karakteriziralo doslej, je že kar neverjetna zasvojenost z doseganjem formaliziranega mednarodnega priznanja vsemu navkljub."
77,"Če razmislimo dilemo evropskih držav, ali priznati Republiko Slovenijo ali čakati na možno priznanje celotne sporazumno dosežene ureditve na tleh dedičev SFRJ, je seveda jasno, da ni odveč stalno pritiskati tudi k takemu ločenemu priznanju Republike Slovenije, čeprav zanj ni dosti možnosti in čeprav ni povsem jasno, ali na tej dilemi dodajamo trilemo s predlogom vezanega priznanja dveh republik, ki slabotno možnost, da nas kdo ločeno prizna, preden bodo vse stvari okrog zapuščine SFRJ jasne, še otežkoča."
21,"Predvsem pa fascinacije s priznanjem drugih, omogoča sum, da se imamo za samostojne šele, če nam bodo samostojnost priznali tudi drugi."
29,"Ljudje, ki za svojo samostojnost potrebujejo na eni strani potrjevanje in priznanje drugega, po drugi plati pa lastno identiteto iščejo v spopadu z identiteto in avtoriteto drugih, so mladostniki."
29,"Če je slovenska politika danes v takem stanju, pač ni nič narobe in tudi čudno ni, le da moramo kaj storiti za to, da postane polnoletna, samozavestna in sposobna."
6,Priznanje je seveda cilj naše politike.
6,"Jasno je, da ga stalno terjamo."
31,"Ampak medtem, ko nam na te predloge ponujajo izogibajoče odgovore in zavrnitve, dajmo storiti tudi sami zase kaj in hkrati dobiti od drugih takoj kaj otipljivega za naše preživetje in razvoj."
23,"Možnost mednarodnega priznanja bo tudi večja, če bo med cilji naše politike zapisan tudi cilj širjenja medsebojnega priznanja bivših republik SFRJ med seboj."
15,Tudi tega cilja ne kaže zanemariti in se zadovoljiti preprosto z medsebojnim priznanjem dveh republik.
32,"Sicer pa je naša osamosvojitev odvisna od nas samih in ne od drugih in v tem trenutku, po mojem mnenju, zlasti od treh stvari, ki predstavljajo viden in pomemben izraz naše polnoletnosti."
11,"Skrb za mir, uvajanje ustavnopravnega reda in zaščita ekonomskih interesov prostora."
9,Mir žal pomeni tu in zdaj predvsem odsotnost vojne.
17,Republika Slovenija mora hkrati voditi politiko obrambe svojih državnih meja in politiko miru v Jugoslaviji in soseščini.
70,"Preprečevati mora vsako zamisel in zastrašiti vsak poskus razširjanja spopadov na svoj teritorij, obenem pa z lastnimi pobudami in preudarnim ravnanjem dejavno omogočati mir v Jugoslaviji in se pripravljati na čas, ko bo prej ali slej moral nastopiti čas političnih rešitev, političnega soočanja in političnega sporazuma, čas, ko bodo spet pomembni medsebojni odnosi vseh jutrišnjih pogajalcev in razmerja do evropskih kriterijev, posebej tistih iz konference o evropski varnosti in sodelovanju."
42,"Nisem za politiko enake distance do napadenih in do agresorjev, sem pa za politiko take distance do krvavega spopada z jugoslovansko dediščino, ki nam omogoča in nam bo omogočala mirovno politiko, ki bo vsaj slišna, če že ne takoj sprejeta pri vseh."
30,"Ustava je izraz polnoletnosti in zrelosti neke družbe, ki je dovolj civilna, da si lahko postavi temelje države sama in torej suverenost črpa iz sebe, ne pa iz zunanje avtoritete."
45,"Ustava je tudi izraz zrelosti politike v ožjem smislu, pozicije in opozicije, da postavita tiste temelje, ki ščitijo človeka, državljana in družbene skupine pred samovoljo države, ki ščitijo državo pred samovoljo vsakokratne večine, in ki omogoča reševanje družbenih konfliktov po mirni, pravni in demokratični poti."
14,"Po 7. oktobru naj pride ustava na dnevni red Skupščine, to je naša suverenost."
31,"Tu je tudi vir za politično stabilnost, včasih že nevarno bojevitih in vsak k sebi drsečih poljih političnega polja levice in desnice, liberalizma in konzervativizma, nacionalizma in evropejstva, radikalizma in reformizma."
28,"In ne glede na to, da je znano, katerim od teh polov pripadam, mislim, da oboje potrebujemo za stabilno politično življenje, seveda pod pogoji ustavno sprejetih pravil igre."
98,"Zaščita ekonomskih interesov, tretja stvar je področje, na katerem bi si ne upal biti preveč pameten, kot občan pa, ki ga je prav tako strah jutrišnjega dne, kot številne druge, menim, da po blokadi deviz v bankah, pač ne želim še take valutne reforme in menjave enega dinarja za drugega ali dinarja za lipo, pri kateri bomo izgubljali vrednost tistega domačega denarja, ki ga še dobimo in moramo imeti in prišli do nastanka denarja, ki mu ne bi mogli zaupati niti toliko kot dinarju, ki vanj zaupamo toliko časa, kolikor traja potovanje od bančnega okenca do živilskega trga."
18,"Obenem mi izkušnja govori, da je naša ekonomska politika bodisi najbolj bosa bodisi najbolj ideološka ali najmanj pragmatična."
56,"Dežela, v kateri je več ljudi, ki načrtujejo svoje koristi od denacionalizacije kot je število produktivno zaposlenih in kjer država spodbuja usmeritev vseh družbenih razredov k delničarski delitvi nastalega premoženja namesto podjetnosti, ki ustvarja novo, je po mojem mnenju država dokončne realizacije socialističnega samoupravljanja z njegovim minulim delom vred, ne pa podjetniške in tržno orientirane reforme."
28,"Za samostojnost potrebujemo varnost, ki jo ponuja dober denar in interes za varčevanje, skupaj s podjetnostjo, ki stremi k vlaganju v novo proizvodnjo in k proizvodnji novega bogastva."
8,Podpiram usmeritev kot jo začrtujejo stališča in sklepi.
84,"Glede drugega odstavka 6. točke, ki pa pravi, da bo na meji z Republiko Hrvaško enak režim kot na mejah z drugimi sosedami, poudarjam, da ga razumem kot hkratno varstvo pred razširitvijo konflikta na Republiko Slovenijo in zagotovitev vsaj tako odprte meje, kot jih imamo z drugimi sosedami že od prej, skupaj z dejavno usmeritvijo na tako mejo, ki bo izražala povezanost in ne ločevanja skupaj z regionalno celovitostjo, ne glede na mejno črto in ustreznim povezanim dogovorjenim položajem italijanske narodnosti v obeh državah."
58,"Republika Slovenija naj ponudi Republiki Hrvaški konkretne predloge in pobude za dogovor dveh suverenih držav o vsem tem in s tem nadaljuje tisto politiko, o kateri govori tudi naše gradivo o uresničevanju samostojnosti in neodvisnosti na strani 15, ko pove, da je skupna komisija Republike Slovenije in Hrvaške za urejanje dela teh vprašanj tako in tako že ustanovljena."
2,Hvala lepa.
2,Hvala lepa.
5,Besedo ima gospa Sonja Lokar.
31,"Danes smo slišali že veliko besed o tem, kako sta svet okrog nas in Evropa okrog nas cinična in trmoglava, kako cinične in trmoglave so besede, s katerimi odklanjajo našo suverenost."
15,"Bojim se pa, da ne gre za cinične besede, ampak da gre za cinična dejstva."
16,"Dejstvo je namreč, da v Jugoslaviji, nekdanji in tej, kar je ostalo od nje, nafte ni."
32,"Dejstvo je, da imata Evropa in svet interes Slovenijo zapreti v tesnobo te konzervne škatle - kakor je rekel gospod Rupel - bivše SFRJ in sami si bomo morali najti pot iz te zagate."
36,"Toda prevzeti odgovornost za svojo suverenost pomeni tudi pomagati, da se vzpostavi mir in da pride do pravih pogajanj tam, kjer zdaj divja vojna, na Hrvaškem ali tam, kjer se vojna pripravlja, v Makedoniji, na Kosovu."
44,"Zato podpiram predlog Darje Lavtižar-Beblerjeve, ki je predlagala apel mednarodnim subjektom, ki naj prispeva k temu, da se zaustavi divjaška vojna na Hrvaškem, vendar mislim, da ga je treba dopolniti tudi z apelom za spoštovanje premirja med sprtimi stranmi v vojnem spopadu na Hrvaškem."
36,"Namreč, še eno hrvaško-srbsko armadno premirje s figo v žepu, ki so jo očitno tiščale vse v spor vpletene strani, se pravkar preveša v novo stopnjevanje vojne, in to vojne, v kateri ni mogoče nikomur zmagati."
64,"Nihče nima pravice in prepričana sem, da v Sloveniji tudi nikomur na misel ne pride, da bi izenačil napadene in napadalce, tiste, ki branijo ozemlje svoje suverene republike, in tiste, ki tuje ozemlje osvajajo, toda spoštovati sklenjeno premirje pomeni za vse strani v tej vojni edino upanje, da je mogoče preprečiti nove žrtve, novo barbarsko uničevanje, nov vrtinec nasilja, ki mu ni videti konca."
64,"Zato naj Republika Slovenija pove in Skupščina te republike pove, da podpira vse mirovne sile v politiki, v javnosti in med civilno-družbenimi skupinami v Srbiji, na Hrvaškem in mislim, da so takšne celo v Jugoslovanski armadi, ki pritiskajo na vse, v spor zapletene strani, da vsaka s svoje strani zagotovi, da se bodo zares ustavili vsi oboroženi spopadi in da bodo možna prava pogajanja."
50,"Prepričana sem, da podpiramo vsa prizadevanja hrvaških oblasti in ljudstva na Hrvaškem, da se vzpostavi efektivna hrvaška oblast na celotnem ozemlju Republike Hrvaške, a da se hkrati zagotovijo razmere, v katerih bodo tudi srbska in druge manjšine na Hrvaškem čutile, da živijo pravno varno, v vseh pogledih enakopravno, nacionalno življenje."
40,"To je namreč edina pot, ki vodi do trajnega miru med vojskujočimi se stranmi in edina, ki nam na najdaljši slovenski meji zagotavlja sosedo, s katero ne bo težko vstopati v Evropo odprtih meja in v razviti svet jutrišnjega dne."
27,"Takrat bo lahko tudi odpadla današnja diskusija o tem, kakšna meja med Slovenijo in Hrvaško, kakšna meja, ki naj ponovno ali prvič z državno mejo razdeli Istro."
18,"Strinjam se s pripombami, ki so jih pred tem povedali zlasti poslanci Franco Juri in še nekateri drugi."
5,Še nekaj bi rada rekla.
26,"Gospod Žagar nima čisto prav, ko trdi, da so edini, ki so nam pomagali pri osamosvajanju Slovenije, rekel je seveda v šali, nosilci agresivne srbske politike."
33,"On je morda pozabil, mi pa ne bi smeli in jaz nisem, da so trije ljudje, ki so šli goloroki nad tanke, ko so ti odhajali v vojno zoper Slovenijo, na Hrvaškem umrli."
44,"Številni ljudje, ki jih osebno sploh ne poznam, so mi v času zračnih alarmov nad Ljubljano telefonirali, da so pripravljeni sprejeti v svoje domove mene in moje otroke, in še mnoge druge, če bo vojna v Sloveniji eskalirala in bodo naša življenja v nevarnosti."
65,"Solidarnost in pripravljenost na medsebojno pomoč med ljudmi v Sloveniji in na Hrvaškem je močnejša, kot to znamo organizirano izraziti, in največ, to ponavljam, kar ta hip lahko storimo za Hrvaško je, da vplivamo po svojih močeh, da se tam vzpostavi premirje, da iz njega zraste trajen mir in da se spor med državo Srbijo in državo Hrvaško začne reševati po dogovorni in politični poti."
10,Še nekaj bom rekla v zvezi z vprašanjem osamosvajanja Slovenije.
23,"Nobenega dvoma ni, da ni poti nazaj in da pot naprej ne vodi skozi nemočno cepetanje spričo trmoglavega sveta, ki nas noče priznati."
22,"Doslej smo imeli v tej skupščini - in je imela tudi vlada več kot samo izgovor, da ne morata odločati in ukrepati sami."
24,"Ovir, in bile so res močne, je bilo dovolj, najprej s strani sistema, v katerega smo bili vpeti, jugoslovanskega sistema, potem zaradi brionske deklaracije."
50,"Zdaj po 7.10. teh ovir ne priznavamo več; ostali smo sami na brisanem prostoru, brez trdnih zagotovil s katerekoli strani, da bomo lahko vzpostavili normalne ekonomske stike s tistimi v svetu in v preostanku države, v kateri smo nekdaj bili, s katerimi smo doslej imeli kolikor toliko uspešno ekonomsko sodelovanje."
32,"Poslanka sem, zelo natančno sem poslušala, kar se je danes tukaj govorilo, kar so povedali ljudje iz vlade, kar so povedali drugi diskutantje in povedati vam moram, da imam zelo slab občutek."
23,"Ni mi namreč jasno, s čim in kako in s kakšnimi posamičnimi koraki bomo prebrodili to najtežje, prvo obdobje po razglasitvi popolne suverenosti."
15,"Namreč, nekdanji revolucionarji, takšni, kakršen je bil recimo Trocki ali Lenin, so imeli navado reči"
17,", kar je pomenilo: najprej se lotiš neke zadeve, potem pa že vidiš, kaj se iz tega izcimi."
43,"Mislim, da smo se reformisti naučili, da smo ljudstvu dolžni politiko, v kateri nihče nima pravice z obljubo ljudi, raje jutri kot danes, pognati v revščino, in to večjo, kot je objektivno nujna, in v izolacijo in to večjo, kot je objektivno nujna."
9,Z modrostjo vlade se torej da marsičemu tudi izogniti.
18,"Vse, kar smo danes tukaj slišali pa me ne prepričuje, da imamo zelo modro in zaupanja vredno vlado."
37,"Volitve - tukaj se strinjam z nekim kolegom, ki je že govoril - so res za vse stranke negotove in naporne, mislim pa, da je še bolj naporno za ljudstvo, če ima v usodnem trenutku svoje zgodovine nesposobno vlado."
12,"Bojim se, da bo čas pokazal, da smo ravno v takšni situaciji."
1,Hvala.
2,Hvala lepa.
6,Gospod Franco je hotel še replicirati!
3,"Ne, hvala lepa."
5,Besedo ima potem Tone Peršak.
2,Spoštovani kolegi!
66,"Odprta je bila razprava o vprašanju, ki se odpira ob izteku moratorija in o predlogu stališč in sklepov, ki jih je predložila skupščinska Komisija za mednarodne osnode, zato se bom jaz držal predvsem te teme in bom pač, ne glede na to, da nekih nasprotovanj k temu predlogu ni bilo, skušal povedati nekaj besed o tem, v čem jaz vidim pomen tega dokumenta, ki je predlagan."
64,"V glavnem vidim predvsem pozitivno bolj v tem, da seveda navkljub vsem težavam, tudi nevarnostim in zagatam, ki nas gotovo čakajo v naslednjih mesecih, s temi sklepi - končno se mi zdi dejansko, četudi brez velikih besed in pompa, kot je bilo rečeno, kar je nedvomno pozitivno - prestopamo po moje prag dejansko že bivše, čeprav de jure, kot je bilo že rečemo, še živeče Jugoslavije."
26,"Gre za to, da se s temi sklepi, celo za razliko od 25.6., dejansko odrekamo tu pri nas vedno tako popularnim prehodnim obdobjem, vsaj v glavnem."
85,"Jaz sem prepričan, za razliko od nekaterih, ki so danes tudi že govorili, da nas ravno ta prehodna obdobja največ stanejo in da bi nas vztrajanje v nekih prihodnjih obdobjih, češ, pustimo na nekaterih mestih še naše ljudi v zveznih organih, dajmo se še česa udeleževati, dajmo še premisliti, ali je že pametno to narediti ali ne, da nas ravno ta prehodna obdobja največ stanejo in da bi nas tudi ravno v tej situaciji, kakršna je zdaj, največ stala, če bi se za to odločili."
81,"Zato se mi zdi zelo pomembno, da ob ugotovitvah o izteku moratorija, ob izteku mandatov opazovalne misije Evropske skupnosti in podobnim ugotovitvam s tem tekstom sprejemamo sklepe kot so: prehod na lasten monetarni sistem, in to tako rekoč takoj; odvzem pooblastil vsem organom bivše SFRJ, da kakorkoli še nastopajo ali pa predstavljajo Slovenijo - samo moram reči, da mislim, da je s tem v bistvu tudi amandma, ki ga je predlagal gospod Toplak, na nek način v tem sklepu že predviden, vsebovan."
40,"Namreč, če mi jemljemo neka pooblastila zveznim organom, tudi zveznemu sodišču, iz tega logično sledi, da bo treba to konstituirati doma, kar manjka in se mi zdi, da pravzaprav ni potrebno še nekega posebnega sklepa v zvezi s tem sprejemati."
102,"Ravno tako se mi zdi zelo važen, četudi mogoče za koga simboličen, odpoklic vseh predstavnikov ali funkcionarjev Republike Slovenije iz organov in služb bivše SFRJ in seveda to, kar je bilo do neke mere tu problematizirano, vzpostavitev normalnega režima na naši južni meji, čeprav moram reči, da se zelo strinjam s tem, kar je rekel gospod Kreft in kar je v bistvu rekel že tudi minister Bavčar, mislim, da je to prava pot za reševanje tega problema, ki nedvomno obstoja pri problemu Istre, ampak mislim, da je ta način, ki je bil tu predlagan, tisti, za kakršnega bi se bilo treba odločiti."
49,"No, v skladu s tem bi, če bi do tega prišlo, pa na srečo ni, nasprotoval posegom v besedilo, ki bi imeli za cilj omilitev teh sklepov, čeprav vem, da nam vedno dopovedujejo, češ, tudi iz Evrope, ne nas siliti, da se do vas opredeljujemo na podlagi izvršenih dejstev."
72,"Mislim pa, da imamo danes, po izteku tega moratorija, po treh mesecih, ko je Slovenija bila pripravljena na vse pogovore in dogovore in je spoštovala vse zahteve brionske deklaracije pa do dogovorne rešitve jugoslovanske krize po krivdi drugih ni prišlo, da imamo po vsem tem pravico in legitimiteto tudi za politiko izvršenih dejstev in v tem mislim, da je tudi pozitivna plat takratne odločitve, da smo se za to brionsko deklaracijo odločili."
23,"Danes smo bistveno v drugi poziciji, ker se je enostavno s tem dokazalo, kaj je možno in kaj ni možno na tem prostoru."
32,"Ravno tako mislim, da je naš interes, da se konferenca v Haagu na našo željo okvalificira tudi kot konferenca za urejanje medsebojnih odnosov, obveznosti in vprašanj nasledstva držav na območju nekdanje Jugoslavije."
45,"Tako menim zato, ker osebno verjamem, da v tem okviru mogoče lahko sčasoma dokončamo proces razdružitve; mislim posledice tega procesa delitve premoženja itn., ker če pa bi se pogajali samo o okvirih nekdanje SFRJ, je vprašanje, če bi sploh kdaj prišli do kakršnega koli rezultata."
12,S tem se seveda opredeljujem v celoti za ta stališča in sklepe.
17,"Moram povedati tudi to, da se je tudi klub stranke, iz katere sem, na ta način opredelil."
8,Podprl bi pa tudi izjavo Komisije za pomorstvo.
1,Hvala.
2,Hvala lepa.
5,Naslednji ima besedo gospod Jug.
3,"Spoštovani poslanci, kolegi!"
7,"Sem nekaj mlajši, kakor bivša druga Jugoslavija."
14,"Vesel sem, da me niso indoktrinirali militaristično in da ne razmišljam samo o sovražniku"
2,ubijali itd.
13,"Tudi pesniško vas ne mislim obremenjevati kot nekateri kolegi, imam pa skromno pobudo."
62,"Pred menoj je že nekdo rekel, mogoče gospod Smole, bi dal pobudo, da bi pred nas prišel, ko so že vsi govorili, tudi guverner naše Banke Slovenije, da enkrat spregovorimo o realnih zadevah, o realnem stanju, ker ko bomo slišali še tisto, bi želel, da s tem ""usijane"" glave in pesniške zadeve spravimo ponovno malo bolj skupaj in da okrog tistega govorimo."
4,Oddaljujemo se od bistva.
2,Hvala lepa.
1,Hvala.
2,Franko Karel.
4,Govorim v lastnem imenu.
7,"Spoštovano predsedstvo, spoštovane kolegice in kolegi poslanci!"
14,Pred tremi meseci smo na tem mestu odločali o sprejetju ali zavrnitvi brionske deklaracije.
12,"Sprejemali smo jo z negotovostjo, vendar v prepričanju, da drugega izhoda ni."
11,V tem času smo se marsikaj naučili in o marsičem prepričali.
19,"Med drugim smo se prepričali tudi o tem, da Evropa in ostali svet naše osamosvojitve ne pričakuje odprtih rok."
6,Vzrokov za to je nedvomno več.
28,"Eden izmed mnogih so prav gotovo razprave, prerekanja v našem parlamentu, kakor tudi na ulicah ob sprejemanju zakonov, ki naj bi bili temelj našega bodočega razvoja in obstoja."
18,"Tujina v tem vidi, da se ne moremo v celoti otresti miselnosti, na kateri smo gradili dolga desetletja."
11,Čez nekaj dni naj bi Slovenija stopila na pot samostojnega razvoja.
10,"Ta pot ne bo lahka, tega se moramo vsi zavedati."
10,"Oprimimo se poti, ki je v razvitem, naprednem svetu utečena."
31,"Zato v našem parlamentu ne iščino nekih srednjih poti, ker nas bo tujina tudi po tem ocenjevala, nas pa bo mnogo stalo. 8. oktober naj bo prelomnica tudi na tem področju."
8,Bodimo strpni in v večji meri zaupajmo vladi.
17,"Onim pa, ki se vedno sprašujejo, kaj bo, če bo in kaj bo, če ne bo, toliko."
7,Za takšna vprašanja zdaj ni pravi trenutek.
2,Hvala lepa.
2,Hvala lepa.
6,Naslednji ima besedo gospod Andrej Muren.
5,"Spoštovano predsedstvo, gospe in gospodje!"
85,"V glavnem se strinjam s stališči in sklepi, ki smo jih dobili na klop, predlagam pa, da se za 6. členom doda še nov člen, ki naj se glasi: 'Skupščina Republike Slovenije zahteva od organov oblasti tistih republik, v katerih nezakonito plenijo premoženje slovenskih podjetij, naj tako početje takoj preprečijo, vzpostavijo prvotno lastninsko stanje in povrnejo prizadetim slovenskim podjetjem nastalo škodo.' Namreč, v gradivih smo dobili podatek, da je bilo prizadetih že okrog 40 slovenskih podjetij in da nastala škoda znaša okrog 200 milijonov mark."
20,"To kot izgleda ni samo škoda, gre pa v vsakem primeru za velike denarje in mislim, da je potrebno ukrepati."
1,Hvala.
2,Hvala lepa.
5,Naslednji ima besedo Cvetko Gradišar.
3,"Spoštovani kolegi, predsedstvo!"
12,"Govoril bi kot razvojno angažiran, ampak laičen državljan, slučajno v vlogi poslanca."
15,"Tudi ne bom predolg, ker pravijo, da za logorejo ni antibiotika, za diarejo pa je."
9,"Po zaupanju, da vsaka provokacija ni kreacija, obratno pa."
5,Najprej vprašanje vojne in miru.
48,"Smo na križišču vojne in miru, kjer nikoli ne bi smeli državni, družbeni, človeški, etični semaforji v celoti pregoreti in pogrešamo v tem materialu, tudi nisem slišal, da bi imela vlada pri nas tudi nedvoumna, jasna stališča, ne pa mnogo 'živkarstva', kot neko posiljeno nedolžnost ali brezmadežno spočetje."
7,"Ali smo s Hrvati, ali ob njih?"
7,"Kaj post festum, ko bo zavladal mir?"
15,"Drugo vprašanje, ki se utrinja in skozi katerega je govora tudi v materialu, je inflacija."
12,"Nisem strokovnjak, vendar inflacija je direkten napad razlaščenosti in razčlovečenosti državljanov samih."
7,Le 15 % Slovencev ustvarja novo konvertibilno vrednost.
8,Ostali smo v špirali in v močvirju inflacije.
17,"Inflacija je kot termitnjak namesto čebelnjak zdravega denarja, ko termiti pitajo samice zato, da jim izsesajo substanco."
9,"Zdrava družba ima pač zdrave probleme, bolna pa bolne."
19,"Še vedno mislim, da je enačba pravna država, tržno gospodarstvo na eni strani in civilna družba na drugi strani."
27,"Vendar še koliko časa in pravna država, kakršna je bila in kakršna nekaj časa še bo, da ne bo samo blagostanje za brezkrupulozne in mišolovka za naivne."
21,"Tržno gospodarstvo, da ne bo štrlela paraekonomija, kjer se 50 % denarja preliva pod mizo in je potem prava ekonomija na parah."
12,"Pravna država kot meter, vaga in kompas za slehernika, šanse za vse."
4,To je pravna država.
3,Tako jo razumem.
28,"Vsemu spoštovanju in vsemu, poznam tudi Emila Pintarja, kolega, strokovnjaka, interdisciplinarno futurolog in teh ni veliko, ki tako razmišljajo, vendar se ne morem v celoti strinjati z njim."
6,"Ni vitalno vprašanje emigracija, ampak imigracija."
8,"Prebeg vase, apatija, nesprožena in nevključena iniciativa posameznika."
4,"To je tisto, samozadostnost."
13,"To je tisto, kar to družbo lahko raznaša na vse konce in kraje."
8,"Mrtev kapital je v ljudeh, ne v bankah."
34,"In resnično se opravičujem javnim občilom, če sem kdaj rekel, da so občevali z občani, vendar mislim, da je velika prilika in izziv za skupni projekt javnega mnenja, takšen kot ga imamo, ne zadostuje."
26,"Pa naj mi gospa Lokarjeva ne zameri, da cepetanje je lahko tudi v isti horizontali joging na mestu, imeli pa smo cepetanje 40 let na glavi."
18,"Javno mnenje, menim, da takšno kot je, je kot streljanje na glinaste golobe, namesto da bi golobe razvijali."
20,"Javno mnenje bi moralo nagovoriti ljudi, ugotoviti njihove izvirne težnje, jih strokovno obdelati in vračati, tako kot smo plebiscit naredili."
6,"To je skupni projekt, ki obeta."
5,Obetavna dinamična razvojna vitalna družba.
3,In še nekaj.
9,V vseh teh projektih moram zopet gospoda Pintarja nagovoriti.
17,"Pozabljamo na človeške, psihološke, sociokulturne dejavnike - vrednostna sodba - ki so dolgoročnejši in še kako so v igri."
7,"Pa jih prezremo, enostavno jih kar vključujemo."
16,"Imajo glavno besedo makroekonomisti, ki se jim klanjam v strokovnosti, samo žal dostikrat mikroskopirajo samo delnice."
12,"Kot da so sociokulturni dejavniki, človeško psiholoških ni, o tem se ve."
20,"Kaj je to pri Slovencih, ali je to mogoče kruhoborska posledična, kruhoborska maloposestniška, kramarska veličina, ki jo je treba obrniti?"
5,To so ti vidiki razvoja.
6,In ob koncu še nekaj želja.
7,"Zdaj bom malo hudomušen, nagajiv, mogoče zloben."
45,"Razvoj, ta država se bo odprla in družba dvignila, ko bo državljan postal gospodar in minister tovariš v boljšem pomenu besede, ko parlament ne bo več dostikrat, prečestokrat blokada, opozicija in drugo; namesto, da bi si suhe veje argumentov žagali, si žagamo korenine, soglasje konsenza."
10,Ko parlament ne bo več medstrankarska puščava sredi demokratične oaze.
18,"Pa ne bomo zganjali levega in desnega hudiča, samoočiščenje in uprizarjali v parlamentu namesto doma vsak sam zase."
25,"Potem ko vlada ne bo več muzikalni posameznik, ministri pa razglašen orkester, kjer vsak gosla svojo partituro, poslanci in državljani pa skozi vrata ali okna."
24,"Ko oblast ne bo več parfumirana lakirnica, in ko finančniki ne bodo več krojili zdravstvo, ko bodo krojili zdravstvo družbi, ne pa mošnjo odrezali."
22,"Resnično mislim, da je vse tisto, kar nas združuje, povezuje, sredinsko, kako bi se temu reklo, ni ta črna maša, črno-bela tehnika."
8,"Kaj vse bo mimogrede povedano, seveda bo hudo."
16,"Raje sem nekajkrat v življenju za močvirjem, kot pa bi bil simbolno celo življenje posušen hudournik."
9,In takih je do 2 milijona Slovencev 40 let.
11,"Da ne bomo dežela, kjer se je vse podražilo razen pameti."
4,To bi bilo vse.
1,Hvala.
2,Hvala lepa.
4,Besedo ima Franc Lovšin.
5,Govoril bom v lastnem imenu.
6,O treh stvareh bi rad spregovoril.
21,"Najprej o stališčih, in sicer o predlogu gospoda Zagožna k drugemu odstavku 3. člena, da naj se ta drugi odstavek črta."
15,"Gledano z določenega zornega kota, je ta predlog logičen, vendar pa smatram, da ni dober."
26,"Če smo določili, da morajo do 18. oktobra oditi vsi vojaki Jugoslovanske ljudske armade iz Slovenije, potem je razumljivo, da smo jim dolži to tudi omogočiti."
31,"Črtanje drugega odstavka pa bi pomenilo, da se tukaj lahko razvijejo različne provokacije, ki tak odhod tudi onemogočijo, in s tem tudi pokličejo intervencijo Jugoslovanske ljudske armade za rešitev svojih enot."
25,"Zato predlagam, da ta odstavek ostane; torej drugi odstavek naj ostane, predlagam pa, da naj se v četrti vrsti drugega odstavka črtata besedi ""v celoti""."
11,"Živa sila Jugoslovanske ljudska armade odide, tanki lahko pridejo za njimi."
29,"Druga stvar oziroma k tej stvari bi še to dodal, da ne smemo izzivati nobenih incidentov, nobene možnosti, da Slovenija ponovno vstopi v vojno ali pa se začne vojskovati."
8,"Vsakomur je znano, kje v ekonomskem smislu smo."
9,"Za nas je pomemben samo mir, in ničesar drugega."
10,Drugo vprašanje je vprašanje odnosa Slovenije in Slovencev do Hrvaške.
11,"Gospod Balažic je predlagal oziroma dejal, da je Hrvaški potrebno pomagati."
10,"Popolnoma se z njim strinjam, toda imel je dva predloga."
13,Tudi z orožjem in da naj Slovenija postane kot nek notranji miroljubni medij.
6,K prvemu predlogu bi rekel tole.
24,"Kdor me je kdaj udaril, ne bo nikoli več z moje strani priznan za posrednika ali za nekoga, ki bo posredoval v mojih zadevah."
2,Nikoli več.
17,"Zato smatram, da tudi v slovensko-hrvaški stvari ne more veljati to pravilo, da bomo pomagali z orožjem."
16,"Vsak trdi, da se bomo prej ali slej pogajali, torej, zakaj se ne bi najprej pogajali."
32,"Sem proti vsaki vojaški pomoči Hrvaški in predlagam s tem v zvezi, da se Hrvaški pomaga s tistim, s čimer je mogoče pomagati še preden se razplamti vojaški spopad med jugoslovanskimi narodi."
6,Naj se pomaga z mirovnimi misijami.
33,"Predlagam, da ta Skupščina takoj imenuje mirovno misijo treh ljudi ali več, ki naj takoj posredujejo med Srbijo in Hrvaško, vendar naj v taki misiji sodelujejo ljudje, ki še niso sprti med seboj."
14,"Mogoče gre komu na smeh, vendar prej ali slej, ste rekli, se bomo pogajali."
46,"Torej se bomo lahko pogajali potem, ko bo vse uničeno, ko bo vse razbito, ko bo tudi Slovenija ponovno vstopila ali pa bo vpeljana v vojno, potem, ko si boste nakopali še modre čelade, ki pa ne bodo nič drugega kot neka druga, tretja okupacijska sila."
32,"Zaključujem to razpravo z mislijo, da je treba pomagati vsem, ne samo Hrvatom, ampak tudi Srbom, da moramo prenehati z gledanjem na Srbijo kot na sovražnika in na Hrvaško kot na prijatelja."
4,To je kratkoročno gledanje.
17,"Prej ali slej bomo morali na Balkanu živeti drug z drugim, razen, če prej ne bomo mrtvi."
2,Hvala lepa.
2,Hvala lepa.
4,Franc Zagožen ima besedo.
5,"Spoštovano predsedstvo, poslanke in poslanci!"
25,"Opravičujem se, ker prihajam še z enim predlogom in mimogrede upam, kljub drugačnemu mnenju gospoda Lovšina, da boste izglasovali amandma, ki sem ga prej predlagal."
13,"Tokrat predlagam, da bi iz dokumenta izločili 9. točko, morda kot poseben sklep."
33,"Celoten dokument je pravzaprav nek političen dokument, namenjen tudi mednarodni javnosti. 9. točka pa se nanaša izključno na organe Republike Slovenije, na organe oblasti v Republiki Sloveniji in pravzaprav tujcev prvič ne zanima."
24,"S tem bi ji samo sporočali, da imamo tukaj nekatere pripombe, recimo, na koordinacijo dela v naših oblastnih organih, kar najbrž res ni zanimivo."
13,"Torej, nisem proti 9. sklepu, ampak naj ne bo sestavni del tega dokumenta."
5,Izglasujmo ga kot poseben sklep.
1,Hvala.
2,Hvala lepa.
4,Besedo ima Marjan Starc.
6,"Spoštovane kolegice in kolegi, spoštovano predsedstvo!"
5,Dve stvari bi želel poudariti.
38,"Najprej, ker nisem zasledil niti v predlogih v materialih vlade v poglavju Predlogi za nadaljnje uresničevanje samostojnosti in neodvisnosti Republike Slovenije; tudi v diskusiji nisem izsledil enega zelo pomembnega elementa našega osamosvajanja, to je izvajanje naše lastninske reforme."
33,"Mi smo sicer črtali iz našega naziva Socialistična Republika Slovenija, v bistvu smo pa mi vsebinsko še vedno socialistična država, dokler imamo socialistično ekonomijo in s tem družbo, dokler ne izvedemo lastninske reforme."
34,"Upal sem in želel, da bomo dočakali 8. oktober, da vsaj institucionalne okvire in temelje te lastinske reforme in s tem opredelitve naše ekonomije in družbe zastavimo in da se kot taki predstavimo Evropi."
42,"Na žalost izgleda, da nam to ne bo uspelo in ne vem, v čigavem interesu in si ne znam predstavljati, kako se bomo pojavili v tem evropskem prostoru kot nek nedorečen socialistični kripelj, ne pa kot opredeljena sodobna tržna ekonomija in družba."
3,To je eno.
1,Drugo.
37,"Želel bi izraziti svoje nestrinjanje kot poslanec iz slovenske Istre s prejšnjim izvajanjem kolega Jurija Franca in tudi delno Aurelia, da se tukaj skuša izsiljevati nek problem Istre in manipulirati, politizirati in napihovati neko problematičnost slovenske Istre."
11,Jaz teh problemov ne vidim in da bi obstajali tovrstni problemi.
9,"Zavedam se, da imamo na našem območju italijansko manjšino."
54,"Mislim, da se vsi zavedamo, kako želi civilizirana Evropa reševati problem narodnostnih manjšin in da manjšina ni nikoli dovolj zaščitena in da moramo podvzeti vse ukrepe, da manjšino zaščitimo, negujemo s sožitjem in vse te stvari, vendar sem odločno proti temu, da se manjšine izrabljajo v raznorazna politiziranja in razne igrice in take stvari."
6,"Mislim, da smo priča tudi temu."
79,"Odločno sem proti temu, da kot eden najmanjših narodov v Evropi, ko se dolgo časa borimo in hrepenimo po svoji državnosti in vemo, da nam ta državnost kruta Evropa ne bo kar tako z rožicami postlala in priznala, da ne diferenciramo naše državne meje, da režim, ki ga bomo imeli na državni meji z Italijo, Avstrijo, Madžarsko, ga imamo v celotni črti tudi s sosednjo državo Hrvaško, in da nikakor ne ločujemo režimov na naši meji, vključno z Istro."
21,"Sprašujem kolega Franca v čigavem imenu pravzaprav govori, ali govori kot manjšinec ali kot Slovenec ali kot Italijan ali kot Istran."
5,Tega si ne znam pojasniti.
2,Hvala lepa.
2,Hvala lepa.
1,Prosim.
2,Spet pojasnilo.
10,Že dvakrat je bilo postavljeno vprašanje v čigavem interesu govorim.
19,"Kolegu Starcu bi rad povedal, da sem izvoljen poslanec te skupščine in imam pravico govoriti tudi v svojem imenu."
13,"Verjetno pa govorim v imenu interesa, po mojem mnenju, večine državljanov te države."
12,"To pa še ne pomeni, da se večina državljanov strinja z mano."
2,Hvala lepa.
2,Hvala lepa.
4,Besedo ima Janko Halb.
6,"Cenjeni zbor, drage poslanke in poslanci!"
13,"Ta skupščina se je večkrat srečala, ko spremlja pomembne odločitve, z raznimi termini."
27,"Če se spomnite v noči zgodovinske seje, ko smo bili tukaj, smo bili vezani nekako na deveto uro zjutraj, ko je bil napovedan letalski napad Republiki Sloveniji."
44,"Takrat smo šli tudi v zaklonišča, vendar smo proti jutru pospešili svoje razprave, ker se nam je mudilo domov in nekateri smo imeli pet ur vožnje in smo vsaj ob štirih, petih radi šli od tod, ker je bila ob devetih ta katastrofa napovedana."
9,"Ni se zgodila, sreča naša, vojna pa je bila."
27,"Drugi termin, ki smo ga imeli kot bariero, je bil sprejemanje brionske deklaracije oziroma soglasje k njej v tej skupščini, ko smo bili vezani na 15 uro."
33,"Jaz sem še od takrat žalosten, ker je gospod predsednik Bučar skrajšal diskusije in vsi poslanci, ki smo želeli takrat diskutirati, nismo prišli na vrsto, ker smo takrat pač Evropi morali nekaj sporočiti."
36,"Zdaj se bojim, da zopet pred sebe ne postavljamo neke druge bariere, to je 7. oktober, do katerega moramo to in ono postoriti, da bi Evropi lahko sporočili - zdaj smo pa tu in tu bomo ostali."
75,"Takrat sem imel pripravljeno, da povem tudi tej skupščini, da smo mi dejansko s soglasjem k brionski deklaraciji bolj Evropi kot pa same sebe prepričevali, da nam z brionsko deklaracijo dejansko Evropa nič ne jemlje, v resnici smo bili pa vsi ozaveščeni, da nam je vzela iz tiste perspektive v tistem trenutku vse, vso tisto vzvišeno samostojnost, ki smo si jo par trenutkov ali pa en teden prej sami sebi izglasovali in jo tudi proslavili."
32,"Upam, da sedaj ponovno ni potrebno Evrope prepričevati, da nam z iztekom moratorija dejansko ne vsilijo en trajni moratorij na to, na kar smo pač s tisto časovno kratko trimesečno razmejitvijo pristali."
27,"Dileme okrog samostojne in neodvisne Slovenije lahko izvemo od Slovencev in Slovenk pa tudi vseh državljanov, pa ne vem, če se je kdo spomnil, z nekakšno anketo."
19,"Torej, dajmo izraz samostojna in neodvisna Slovenija in vprašajmo Slovence, kaj si kot prvo asociacijo na ta izraz mislijo."
15,"Če bi večina Slovencev rekla, da je to demokracija, bi bil naš cilj verjetno dosežen."
15,"Ker pa tega nismo nobenega v Sloveniji vprašali, si lahko vsak po svoje to razlaga."
29,"Zadnjič je bilo na televiziji zelo ilustrativno lepo povedano, kaj si ljudje, ki so strokovnjaki in to raziskovali, predstavljajo pod imenom socializem, kaj pod komunizem in kaj pod kapitalizem."
15,"Sistem vrednot je vzpostavljen in mislim, da je samostojna in neodvisna Slovenija sredstvo za demokracijo."
43,"Če je to še povezano s pravno državo, smo tisti temeljni cilj verjetno dosegli, ne pa, da sami sebe prepričujemo, da je rešitev odnosov v bodoči Jugoslaviji isto, kot smo včasih rekli, da je nestrankarski politični pluralizem, ali pa, da so to iluzije."
71,"Prej je bilo govora o tem, kako naj Evropo opozorimo na to, da smo, da ne bomo v Evropo vstopali ponižno, skrušeni in na rahlo trkali na odprta ali priškrnjena vrata, pač pa da odločno vrata odpremo in povemo zdaj, tu je Evropa, tu smo mi in ven enostavno več ne gremo, razen če nas bo Evropa z ultimati ali s silo prisilila, kot je pač Schwarckopf nagnal Huseina iz Kuvajta."
36,"Treba je enkrat povedati dejstvo, da samostojna in neodvisna Slovenija je realna sila in da ni iluzija in da to dejansko nekje obstaja, da je to nekje locirano in da to živi oziroma, da se dogaja."
12,"Kasneje na koncu bom tudi par idej dal, kako naj se dogaja."
13,"Kako Evropo dejansko spomniti na to, da smo in katere ovire jim postaviti?"
42,"Bojim se, da bi se s transportnimi zaporami in ne vem kakšnimi drugimi barierami še bolj onemogočili, zato mislim, da je potrebno izpostaviti vsaj dve stvari ali dve taki oviri, ob kateri se bo Evropa morala spotakniti, in to na Haaški konferenci."
45,"Potrebno je vsiliti ali pa moramo vsaj mi zahtevati, da pride na dnevni red Haaške konference pravno nasledstvo Jugoslavije, in sicer v nasledstvu kot mednarodno-pravnega subjekta in pa moramo forsirati, da se bo ta Haaška konferenca začela ukvarjati s povrnitvijo vojne škode od bivše Jugoslavije."
10,"To sta dve barieri, na kateri bo Evropa morala reagirati."
52,"Ali nas bo z obravnavanjem teh vprašanj in s koordinacijo posredno priznala, kar mislim, da, potem ne bo več daleč do realnega priznanja ali pa nas bo z ultimatom zavrnila, češ, če hočete konstruktivno sodelovati, tega ne postavljajte kot zahtevo te mirovne konference in mislim, da si bomo zelo hitro na jasnem."
15,"Po drugi strani moramo Evropi jasno povedati, da pa za vsa pravna nasledstva SFRJ nismo."
11,"Predlagam, da jasno povemo, da Slovenija ne bo orientirana na neuvrščene."
48,"Namreč, mi še vedno jasno ne povemo, še vedno smo kot SFRJ del tiste asociacije in smo prepričani, da je tam bistveno manj demokracije kot jo pa sami hočemo oziroma zahtevamo predvsem v nekaterih neuvrščenih državah, in to mora biti tudi enkrat jasno povedano Evropi z naše strani."
21,"Naslednja zadeva, ki bi jo želel tu omeniti, je vprašanje meja, in sicer meje z Avstrijo in kopenske meje z Italijo."
36,"Namreč, bojim se, da imamo ali da ima vlada premalo čvrstih garancij, da zaradi dogodkov v Jugoslaviji ali zaradi pritiska Jugoslavije kot mednarodnega subjekta na Evropo, ne bosta ti dve državi postrožili režim na teh mejah."
33,"Zelo nerodno bi bilo, če bi določene mejne prehode ali če bi delovni čas ali tri carinike tam postavili, mi pa enostavno ne bi imeli ustreznih protiukrepov, ker to se nam lahko zgodi."
5,Treba je imeti čvrste garancije.
23,"Iz čisto praktičnih razlogov omenjam to tudi zaradi dnevne migracije ljudi, ki hodijo v Avstrijo in Italijo na delo, in to vsak dan."
31,"Zelo hudo bo, če bo zjutraj nekdo rekel, ja sedaj pa ne moreš več prek na delo, ker nimaš garancije za svoje delovno mesto tam; sedaj smo mi drugačno politiko sprovedli."
18,"Mislim, da se vlada mora zavezati z garancijami od teh dveh držav in pa si biti na jasnem."
36,"Prav tema dvema državama - pa ne bom rekel zaradi istrskega problema, ki ga sprožam - je treba povedati jasno: Slovenija kot samostojna ian neodvisna država ne bo noben pretendent na avstrijska, italijanska ozemlja, tam kjer živijo Slovenci."
56,"Heimadinst to grobo izkorišča, tudi italijanske stranke, in če mi to jasno v skupščini ne povemo, potem je zmeraj nek sum in oni se bodo tega držali kot tajnega aduta in bodo v končni fazi tik pred sprejetjem oziroma priznanjem na državnem nivoju, to bodo tam stranke izkoristile in bodo s tem zopet zadržale naše priznanje."
10,"Naslednja zadeva, ki me zanima, je vprašanje Organizacije združenih narodov."
3,Zakaj to pravim?
12,"Samo ime Združeni narodi imajo to poanto, da je subjekt članstva narod."
48,"In ker je tako ime, jaz ne poznam podrobno pravnih norm in mednarodnega prava, ampak je vprašanje, ali je možna vmesna faza, ker Slovencev kot naroda nihče ne zanika, je pa vprašanje strogo vezano na določen teritorij, ozemlje, na mednarodno priznanje te države in celotne funkcije te oblasti."
35,"Ali smo lahko začasni član Združenih narodov tudi samo kot narod in če je to možno, potem bo zelo hitro prišlo tudi priznanje, da temu narodu damo tudi državno subjektiviteto na tem in tem teritoriju."
21,"Jaz se srečujem, ali pa vsi mi, z dnevnimi problemi palestinskega naroda, vendar palestinski narod je v centru svetovnega medijskega obravnavanja."
10,"Arafat je skoraj vsak teden dvakrat, trikrat na slovenski televiziji."
13,"Sprašujem se, ali smo enako medijsko kot narod naredili vse za svoje priznanje."
9,"Potem je naslednja zadeva, monetarna suverenost in kredibilnost države."
54,"Mednarodno priznanje nam bo olajšalo plasma tujega kapitala, ker Evropa in pa prosti mednarodni kapital je vezan na profit in tam, kjer ni državne garancije, tam je riziko profita velik in oni si znajo izračunati, da kredit mora nasuti toliko in toliko realnih obresti in če to ni zagarantirano, tudi tujega kapitala ne bo."
21,"Jaz sedaj več s strani ministrov ne slišim o nekih obljubah tujega kapitala, da bo prišel oziroma da je že tukaj."
11,"Sedaj pa še poljubni predlogi, kako naj se samostojnost Slovenije odvija."
9,"Prej je bilo rečeno, da bomo zamenjali potne liste."
35,"Predlagam, da to naredimo na horuk, v enem, dveh tednih in vsakemu, ki ima potni list Jugoslavije, damo še slovenskega in bo že pravi čas odvrgel tistega, ki ne bo uporaben. toliko smo že pozorni."
5,Dajmo takoj zamenjati osebne izkaznice.
11,Na moji osebni izkaznici piše v glavi Socialistična federativna republika Jugoslavija.
20,"To je potrebno narediti hitro, da bodo državljani Slovenije imeli nekaj v rokah, tudi tisto, kar je dejansko dogajanje samostojnosti."
7,Dajmo ta denar ali te bone hitro.
14,Mene že sprašujejo ali bo oktobrska penzija izplačana v bonih oziroma v slovenskih dinarjih.
8,Ali bo v trgovinah prodajalka vrnila slovenski denar?
21,"Če mi vse to skrivamo, hočemo pa, da narod živi za samostojnost in da jo občuti, ne naredimo pa konkretno nič."
5,Takoj zamenjajmo registrske tablice avtomobilov.
7,"Predlagam, naj Slovenci masovno potujejo po Evropi."
14,"Vsak Slovenec naj gre obiskati svojega sorodnika, prijatelja in tam naj propagira to samostojnost."
20,"Uvedimo takoj poštne znamke, razpošljimo pisma vsakemu, ki ga kdo pozna, naj bo na kuverti napisano samostojna in neodvisna Slovenija."
5,Naj bo velika znamka prilepljena.
33,"Medijsko je treba narediti vse za promocijo Slovenije, pa naj se nam tudi za začetek Evropa ali visoka politika smeje, tako kot smo se mi smejali včasih glasnim Italijanom ali pa skopim Nemcem."
2,Hvala lepa.
2,Hvala lepa.
5,Seznam prijavljenih razpravljalcev je izčrpan.
14,"Zaključujem razpravo in prosim Komisijo za mednarodne odnose, da se opredeli do postavljenih amandmajev."
4,Lahko to takoj naredi?
3,"Gospod predsednik, spoštovani!"
40,"Medtem ko je tekla seja in so prihajali številni predlogi za amandmaje, sem se posvetoval s svojimi kolegi v Komisiji za mednarodne odnose na nek način, ne vem, če je ta regularen, izvedli smo 34. sejo Komisije za mednarodne odnose."
12,Prisotnih je bila večina članov in soglasno smo se strinjali z naslednjim:
11,"Opredeljeval se bom samo do predlogov, ki so bili vloženi pisno."
37,"Komisija predlaga, da se v zvezi z razpravo glede meje v Istri odzovemo na takšen način, da dejansko ne bi sprejeli predlogov gospoda Jurija, bi se pa bolj obrnili na predloge gospoda Preglja in tudi gospoda Bavčarja."
22,"Komisija predlaga naslednji amandma: Predlagamo, da se za drugim odstavkom 6. člena predloga sklepov in stališč doda nov odstavek z naslednjim besedilom:"
62,"""Skupščina Republike Slovenije nalaga Izvršnemu svetu Skupščine Republike Slovenije, da nadaljuje s pogajanji vlade Republike Hrvaške za sklenitev sporazuma o vzpostavitvi takšnega režima na meji med državama v Istri, ki bo v čim manjši meri omejeval sožitje na tem območju."" Komisija se strinja, da se črta drugi odstavek 3. člena tega dokumenta v zvezi s sodelovanjem naših organov v Jugoslovanski ljudski armadi."
9,Torej črta se v celoti drugi odstavek 3. člena.
23,"Komisija meni, da predlog amandmaja gospoda Toplaka ni potreben v tem dokumentu, saj je dejansko vključen že v 5. člen stališč in sklepov."
25,"V zvezi s predlogom gospoda Murna komisija predlaga, da se o predlogu glasuje kot o posebnem sklepu, saj očitno ne sodi v okvir tega dokumenta."
37,"V zvezi s predlogom gospoda Zagožna smo menili, glede na to, da je bil ta dokument soglasen predlog vseh, da komisija meni, da ne obstaja razlog, da ta del dokumenta ne bi bil vključen v celotni dokument."
32,"Lahko bi ob tem razložil, da ne obstaja na področju mednarodnih odnosov ne na področju gospodarstva potrebna koordinacija, ki bi omogočila izvedbo vseh tistih aktivnosti, ki so pred nami vsemi v prihodnje."
10,"Zato menimo, da naj to ostane kot del tega dokumenta."
19,"Potem bi omenil, da so tudi številni drugi členi dokumenta namenjeni predvsem organom Republike Slovenije, ne le mednarodni javnosti."
26,"Poleg teh predlogov, ki so bili vloženi pisno, bi se odzval še na dva predloga v zvezi s položajem na Hrvaškem in v zvezi s Kosovom."
6,Komisija predlaga naslednja dva dodatna sklepa:
1,Prvič.
18,"Komisija za mednarodne odnose se zadolžuje, da v imenu Skupščine Republike Slovenije sprejme izjavo o vojni na Hrvaškem."
2,In drugič.
20,"Komisija za mednarodne odnose se zadolžuje, da obravnava predlog o priznanju Republike Kosovo in o tem poroča Skupščini Republike Slovenije."
18,"Gospod predsednik, imam občutek da sem izčrpal te predloge, ki se jih je dalo na tak način obravnavati."
10,"Želel bi, da se opredelite še glede predloga poslanke Beblerjeve."
22,"Kot sem razumel, je bil to eden od predlogov, da Komisija za mednarodne odnose v imenu Skupščine Republike Slovenije sprejme to izjavo."
36,"Dejansko smo mi to že počeli in potem je konec-koncev Skupščina to potrdila in mislim, da bi to lahko storili v okviru komisije in da ni nujno, da se zato ponovno sestane Skupščina na skupni seji."
13,Komisija za mednarodne odnose se naj opredeli do tega predloga in poroča Skupščini.
4,To je drugačen predlog.
1,Hvala.
2,Hvala lepa.
8,"Preden gremo na glasovanje, bi želel ugotoviti sklepčnost."
3,"Prosim, gospod Smole."
16,"S tem, kar je povedal moj kolega Šinkovec, predsednik Komisije za mednarodne odnose, se popolnoma strinjam."
13,"Jaz bi prosil za eno dopolnitev k 6. točki naših sklepov, drugi odstavek."
11,"In sicer bi prosil, da bi ga preformulirali v naslednjem smislu."
26,"Citiram: ""V skladu s tem se morajo Izvršni svet Skupščine Republike Slovenije in ostali organi zavzemati za vzpostavitev na meji z Republiko Hrvaško režima odprte meje."""
2,Hvala lepa.
9,Sedaj se mora komisija ponovno opredeliti do tega amandmaja.
7,"Prosim, če se opredelite do tega amandmaja."
10,"To kar je rekel gospod Smole, sem hotel jaz predlagati."
5,Sedaj bom dal samo obrazložitev.
12,"Da se je posebej imenovala Istra v tem tekstu, se ne strinjam."
18,"Mi živimo blizu Zagreba, ki s svojo kulturno, ekonomsko in politično močjo še kako vpliva na naše področje."
5,"To je eno, in drugo."
12,"V Zagrebu živi okoli 20.000 Slovencev, pred vojno jih je bilo 60."
13,In vedno sem se zavzemal in vsi mi se zavzemamo za odprto mejo.
21,"Seveda, sedaj razumem ta predlog, ki je bil danes dan, zakaj je treba izpostaviti mejo, zakaj jo je treba kontrolirati itd."
10,"Predlagam, da sprejmemo tekst, ki ga je predlagal gospod Smole."
10,"Ne strinjam se s predlogom, ki ga je predlagala komisija."
2,Hvala lepa.
2,Hvala lepa.
3,"Prosim, gospod Glavič."
4,"Gospod predsednik, spoštovani zbor!"
15,"Jaz sem pričakoval, da bo Izvršni svet Skupščine Republike Slovenije le reagiral na mojo razpravo."
31,"Ker se to ni zgodilo predlagam, da sprejmemo dodatni sklep: Izvršni svet Skupščine Republike Slovenije bo do izteka moratorija oziroma do naslednje seje pripravil osnove makroekonomske politike in strategije razvoja Slovenije."
2,Hvala lepa.
4,Želi še kdo razpravljati?
1,Prosim.
14,"Mislim, da so ti problemi, ki so jih navajali za Istro prisotni tudi drugod."
21,"Jaz bi rekel za svojo občino, da imamo 60 km meje s Hrvaško, to je ob Sotli, občina Šmarje pri Jelšah."
8,Na tej meji je 20 mostov in brvi.
28,"Na tej relaciji 60 km so predvidene štiri obmejne točke, imamo pa vsakodnevne prehode ljudi, ki živijo na obeh straneh meje in ki hodijo v službo in nazaj."
21,"Nekaterim bi se s tem, ko bi to zaprli, dnevno podaljšala pot v službo in nazaj za več kot 20 km."
16,"Naj se tudi to upošteva na nek način in ne vem kako, vendar to stvar reši."
2,Hvala lepa.
8,"Opozarjam poslance, da je razprava bila že zaključena."
6,Čas za vlaganje amandmajev je potekel.
7,"Prosim, da se tega poslovniškega reda držimo."
6,"Prosim, da se držimo poslovniškega reda."
16,"Ugotavljamo najprej navzočnost - poslanci Družbenopolitičnega zbora prosim - 48, Zbora občin - 56 in Zbor združenega dela - 35."
25,"Ugotavljam, da ni potrebne sklepčnosti, zato bi prosil za pet minut odmora in skušajmo ugotoviti, če so še ostali navzoči, sicer ne moremo nadaljevati seje."
5,Člani Komisije za mednarodne odnose!
13,"Komisija se mora sestati in predlagam, da se sestanemo v kotu skupščinske dvorane."
2,Lepo prosim!
3,Nadaljujemo s sejo.
14,"Ugotavljamo sklepčnost - Družbenopolitični zbor prosim - 42, Zbor občin prosim - 44, Zbor združenega dela - 41."
17,"Ugotavljam, da je skupna seja sklepčna, ker je v vseh treh zborih zagotovljeno število nadpolovične navzočnosti delegatov."
6,Prehajamo na glasovanje o posameznih amandmajih.
14,"Najprej amandma glede drugega odstavka 3. točke, in sicer s predlogom, da se črta."
5,Komisija se s tem strinja.
4,Kdo je za amandma?
3,Kdo je proti?
4,Kdo se je vzdržal?
5,"Ugotavljam, da je amandma sprejet."
36,"Kakšno stališče je zavzela komisija glede zadnjega stavka prvega odstavka 6. točke, ""Do konstituiranja Sveta banke Slovenije Skupščina Republike Slovenije pooblašča za vse navedene dejavnosti s strani Banke Slovenije njenega guvernerja."" Kakšno je stališče do tega?"
7,Vprašljivost tega stavka je glede njegove zakonitosti.
3,Vprašanje puščam odprto.
8,"Opozarjam zbor, da je zakonitost tega stavka vprašljiva."
5,Potem gre za 6. točko.
74,"Komisija za mednarodne odnose predlaga naslednje amandmaje: Torej predlaga, da se za drugim odstavkom 6. člena doda nov odstavek, ki glasi: ""Skupščina Republike Slovenije nalaga Izvršnemu svetu Skupščine Republike Slovenije, da nadaljuje s pogajanji z vlado Republike Hrvaške za sklenitev sporazumov k vzpostavitvi takšnega režima na meji med državama, ki ne bo omejeval sožitja ter bo temeljil na načelu odprte meje."" To je tudi v zvezi s pobudo, ki jo je dal Franco Juri."
12,"Ker je njegov sklep bolj oddaljen od predloga, najprej glasujemo o tem."
65,"Naj še enkrat preberem dodatni sklep, ki ga je predlagal Franco Juri: ""V zvezi z uveljavitvijo osamosvojitvenega zakona o prehodu čez mejo izloči mejo v Istri med Republiko Slovenijo in Republiko Hrvaško od Jelšan do Sečovelj, in to do sklenitve ustreznega sporazuma z Republiko Hrvaško ob posebnem obmejnem režimu v Istri, ki naj omogoča res nemoten in neomejen prehod čez mejo vsem prebivalcem istrskih občin."
33,"Drugič, vlada (to se verjetno nanaša) naj v čimkrajšem roku izoblikuje ustrezen sistemski predlog o mejnem režimu v Istri v sodelovanju s slovensko-istrskimi občinami, hrvaško-istrskimi občinami, hrvaško vlado in legitimnimi ustanovami italijanske manjšine."
14,"Se pravi, gre za amandmaja, ki sta usmerjena v isti predmet, se pa razlikujeta."
25,"Po poslovniku moramo najprej glasovati o stališču amandmaja, ki ga je vstavil Franco Juri, do katerega je komisija zavzela negativno stališče in predlagala svojo verzijo."
9,Zato dajem najprej na glasovanje predlog amandmaja Franca Juria.
4,Kdo je za amandma?
3,Kdo je proti?
1,Vzdržanih?
11,"Ugotavljam, da predlog, ki ga je vstavil Franco Juri, ni sprejet."
16,"Zato zdaj glasujemo o predlogu, ki ga je o isti zadevi sprožila Komisija za mednarodne odnose."
6,Zaradi jasnosti ga še enkrat preberem.
40,"Skupščina Republike Slovenije nalaga Izvršnemu svetu Skupščine Republike Slovenije, da nadaljuje s pogajanji z vlado Republike Hrvaške za sklenitev sporazuma o vzpostavitvi takšnega režima na meji med državama, ki ne bo omejeval sožitja ter bo temeljil na načelu odprte meje."
5,Kdo je za ta amandma?
3,Kdo je proti?
1,Vzdržani?
6,"Ugotavljam, da je ta amandma sprejet."
92,"Potem moramo glasovati še o predlogu, ki ga je vstavil poslanec dr. Ludvik Toplak, ki pravi, da predlaga, da zbor sprejme naslednji dodatni sklep: Skupščina Republike Slovenije zadolži Izvršni svet Skupščine Republike Slovenije, da v roku 15 dni predlaga Skupščini predlog vseh potrebnih dopolnitev in sprememb materialnih, procesnih in organizacijskih predpisov, po katerih bo pravosodni sistem zaključen v Republiki Sloveniji in s katerim se ustanovi bodisi posebno republiško sodišče, državni svet, administrativno sodišče ali poseben senat vrhovnega sodišča, pristojen za razreševanje vseh zadev, ki so do danes izven pristojnosti republiških pravosodnih organov."
28,"Torej, komisija se je do tega predloga opredelila negativno, češ, da ne sodi v ta stališča in poleg tega, da je že zajet v tako imenovani 4. točki."
5,Ta predlog dajem na glasovanje.
3,Kdo je za?
3,Kdo je proti?
1,Vzdržanih?
8,"Ugotavljam, da tudi ta predlog ni bil sprejet."
4,Gre za dodatne sklepe.
8,Komisija za mednarodne odnose predlaga naslednje dodatne sklepe:
19,"1. Komisija za mednarodne odnose se zadolžuje, da v imenu Skupščine Republike Slovenije sprejme izjavo o vojni na Hrvaškem."
6,"Kdo je za, naj prosim, glasuje!"
3,Kdo je proti?
1,Vzdržani?
6,"Ugotavljam, da je ta predlog sprejet."
20,"Komisija za mednarodne odnose se zadolžuje, da obravnava predlog o priznanju Republike Kosovo in o tem poroča Skupščini Republike Slovenije."
5,Kdo je za ta predlog?
3,Kdo je proti?
1,Vzdržani?
5,"Ugotavljam, da je predlog sprejet."
21,"Potem moramo glasovati še o predlogu, ki ga je dal poslanec Zagožen, in sicer, da se prvi odstavek 9. točke črta."
12,Komisija se je do tega predloga opredelila negativno in predloga ne sprejema.
5,"Prosim, da o tem glasujemo."
4,Kdo je za predlog?
3,Kdo je proti?
1,Vzdržanih?
7,"Ugotavljam, da predlog ni dobil potrebne večine."
32,"Končno je bil dan še predlog naslednjega sklepa, ki se glasi: ""Izvršni svet Skupščine Republike Slovenije bo do izteka moratorija oziroma do naslednje seje pripravil osnove makroekonomske politike in strategije razvoja Slovenije."""
5,Kdo je za ta predlog?
3,Kdo je proti?
4,Kdo se je vzdržal?
5,"Ugotavljam, da je predlog sprejet."
27,"Mislim, da smo izčrpali vse amandmaje, vse predloge in zato dajem, vključno s temi sprejetimi amandmaji, na glasovanje predlog stališč in sklepov kot jih je predložila komisija."
6,Kdo je za stališča in sklepe?
3,Kdo je proti?
4,Kdo se je vzdržal?
40,"Ugotavljam, da je Skupščina na skupni seji sprejela stališča in sklepe Skupščine Republike Slovenije ob izteku trimesečnega moratorija za nadaljnje uresničevanje osamosvojitvenih aktov Skupščine Republike Slovenije z dne 25. junija 1991, predpisanega z brionsko deklaracijo z dne 7. julija 1991."
11,"Sedaj moramo glasovati še o izjavi, ki jo je prav tako ..."
1,Prosim?
1,Prosim!
4,Spoštovane kolegice in kolegi!
11,"Kot predsednik pomorske komisije bi samo obrazložil svoj glas, če lahko."
9,"Bil sem odsoten v času, ko je bila razprava."
8,Mislil sem tudi malo pojasniti namen naše izjave.
33,"Med tem časom pa smo dobili teleks Splošne plovbe Portorož, v katerem sporočajo, da imajo od danes dalje luke v Sloveniji in Črni gori 0,35 % dodatne zavarovalne premije, luke v Hrvatski pa 1 %."
8,"Do včeraj je bilo to 0,25 % in 0,75 %."
85,"Torej, edina svetla točka v tem je, da kljub vsemu zavarovalnice po svetu ločijo nevarnost v slovenskih in hrvaških lukah, zanimivo pa je, da pod ta tretma ne spada tržaška luka, čeprav bi se nekako po mednarodnem pravu lahko Jadransko morje štelo kot neke vrste ožina in vse morske oziroma vojne akcije lahko povzročajo nevarnosti za celotno plovbo, zato izjemno prosim, da podprete bo pobudo, da bi olajšali promet, ker znano je, da se je v koprski luki zaradi teh dogodkov promet zmanjšal za 40 %."
39,"Hvala lepa. s tem dajem na glasovanje osnutek te izjave, ki se glasi: Izjava o neoviranem pomorskem in kopenskem prometu v in iz Republike Slovenije, ki jo je skupaj s prejšnjimi stališči predložila v sprejem Komisija za mednarodne odnose."
6,Kdo je prosim za to izjavo?
3,Kdo je proti?
1,Vzdržani?
17,"Ugotavljam, da je Skupščina sprejela izjavo o neoviranem pomorskem in kopenskem prometu v in iz Republike Slovenije."
20,"S tem ugotavljam, da je materija pod 2. točko dnevnega reda izčrpana in prehajamo na, prosim še gospod Smole želi!"
37,"Predpostavljam, da je tole, kar bom zdaj predlagal, samo po sebi umevno, vendar bi prosil sklep, da stališča in sklepe Skupščine Republike Slovenije in izjavo o neoviranem pomorskem in kopenskem prometu pošljemo Evropski skupnosti kot uradni dokument."
2,Hvala lepa.
20,"Mislim, da se s tem lahko vsi strinjamo in da je tudi že formulirano, ter lahko sprejemamo brez posebnega opredeljevanja."
1,Hvala.
15,"Potem bi dejansko prešli na 3. TOČKO DNEVNEGA REDA, to je na VOLITVE IN IMENOVANJA."
22,"Predsednik Izvršnega sveta Skupščine Republike Slovenije predlaga, da Skupščina Republike Slovenije imenuje mag. Marijo Bezovšek za namestnico ministra za turizem in gostinstvo."
14,"Predlog ste prejeli, prav tako tudi mnenje Komisije za volitve, imenovanja in administrativne zadeve."
4,Želi besedo predstavnik predlagatelja?
2,Ne želi.
2,Poročevalec komisije?
2,Tudi ne.
5,Želi kdo o predlogu razpravljati?
3,Vidim da ne.
10,"Torej, če ne želi nihče razpravljati, dajem predlog na glasovanje."
6,"Kdor je prosim za, naj glasuje!"
1,Proti?
2,In vzdržani?
18,"Ugotavljam, da je predlog sprejet in da je Marija Bezovšek imenovana za namestnico ministra za turizem in gostinstvo."
19,"Po tem seštevku oddanih glasov ugotavljam rahli osip in prosim oziroma apeliram, da ostanete ter da bi lahko zaključili."
64,"Potem, Sodni svet Republike Slovenije predlaga, da Skupščina razreši Franceta Nučiča dolžnosti sodnika Višjega sodišča v Ljubljani z 31.12., Jožeta Petriča dolžnosti sodnika Višjega sodišča v Ljubljani, Dragomiro Pirih, dolžnosti sodnice Temeljnega sodišča v Kranju, Nevenko Zajc, dolžnosti sodnice Temeljnega sodišča v Novi Gorici, Zdenka Vaudo, dolžnosti sodnika Temeljnega sodišča v Mariboru in Dušana Žorža, dolžnosti sodnika Temeljnega sodišča v Novi Gorici z 20.10.1991."
16,"Predlog Sodnega sveta ste prejeli, prav tako tudi mnenje Komisije za volitve, imenovanja in administrativne zadeve."
5,Želi besedo predstavnik Sodnega sveta?
2,Ni videti.
1,Komisije?
2,Tudi ne.
5,Želi razpravljati kdo o predlogu?
2,Tudi ne.
14,"Potem dajem ta predlog na glasovanje, in sicer najprej predlog za razrešitev Franceta Nučiča."
4,Kdo je prosim za?
1,Proti?
1,vzdržani?
14,"Ugotavljam, da je France Nučič razrešen dolžnosti sodnika Višjega sodišča v Ljubljani z 31.12.1991."
9,Potem dajem na glasovanje predlog za razrešitev Jožeta Petriča.
4,Kdo je prosim za?
1,Proti?
2,In vzdržani?
15,"Ugotavljam, da je Jože Petrič razrešen dolžnosti sodnika Višjega sodišča v Ljubljani z današnjim dnem."
9,Potem dajem na glasovanje predlog za razrešitev Dragomire Pirih.
4,Kdo je prosim za?
1,Proti?
1,Vzdržani?
19,"Na podlagi tega rezultata ugotavljam, da je Dragomira Pirih razrešena dolžnosti sodnice Temeljnega sodišča v Kranju z današnjim dnem."
9,Dajem zdaj na glasovanje predlog za razrešitev Nevenke Zajc.
4,Kdo je prosim za?
1,Proti?
2,In vzdržani?
16,"Ugotavljam, da je Nevenka Zajc razrešena dolžnosti sodnice Temeljnega sodišča v Novi Gorici z današnjim dnem."
8,Potem glasujemo o predlogu za razrešitev Zdenka Vaude.
4,Kdo je prosim za?
1,Proti?
1,Vzdržani?
15,"Ugotavljam, da je Zdenko Vauda razrešen dolžnosti sodnika Temeljnega sodišča v Mariboru z današnjim dnem."
7,Glasujmo zdaj še o razrešitvi Dušana Žorža.
4,Kdo je prosim za?
1,Proti?
1,Vzdržani?
15,"Ugotavljam, da je Žorž Dušan razrešen dolžnosti sodnika Temeljnega sodišča v Novi Gorici z 20.10.1991."
77,"Nadalje Sodni svet Republike Slovenije predlaga, da Skupščina izvoli Marjanco Kranjc, Katarino Lenarčič in Vlasto Lajlar za sodnice Temeljnega sodišča v Celju; Gorazda Hočevarja, Mojco Tavčar-Pasar in Tatjano Markovič-Sabotin za sodnike Temeljnega sodišča v Kopru; Renato Trentelj in Brigito Porenta za sodnici Temeljnega sodišča v Kranju: Boštjana Penka, Milojko Fatur-Jesenko, Draga Škergeta, Marjutko Paškulin in Milana Kapljo za sodnike Temeljnega sodišča v Ljubljani in Edito Živec, Dito Mlakar in Jožeta Vidica za sodnike Temeljnega sodišča v Mariboru."
20,"Nadalje, da ponovno izvoli Mitjo Spindlerja za sodnika Temeljnega sodišča v Kopru, Barbaro Šefer-Ban za sodnico Temeljnega sodišča v Ljubljani."
15,"Torej predlog Sodnega sveta o vseh teh zadevah ste prejeli, prav tako tudi mnenje komisije."
5,Želi predstavnik Sodnega sveta besedo?
4,Želi besedo poročevalec komisije?
2,Tudi ne.
5,Želi o predlogu kdo razpravljati?
2,Tudi ne.
10,"Če ne, potem prehajamo na glasovanje in gremo po vrsti."
8,Najprej glasujemo o predlogu za izvolitev Marijane Krajnc.
4,Kdo je prosim za?
1,Proti?
1,Vzdržani?
12,"Ugotavljam, da je Marijana Krajnc izvoljena za sodnico Temeljnega sodišča v Celju."
5,Glasujemo o izvolitvi Katarine Lenarčič.
4,Kdo je prosim za?
1,Proti?
1,Vzdržani?
12,"Ugotavljam, da je Katarina Lenarčič izvoljena za sodnico Temeljnega sodišča v Celju."
7,Glasujemo o predlogu za izvolitev Vlaste Lajlar.
4,Kdo je prosim za?
1,Proti?
1,Vzdržani?
12,"Ugotavljam, da je Vlasta Lajlar izvoljena za sodnico Temeljnega sodišča v Celju."
7,Glasujemo o predlogu za izvolitev Gorazda Hočevarja.
4,Kdo je prosim za?
1,Proti?
2,In vzdržani?
12,"Ugotavljam, da je Gorazd Hočevar izvoljen za sodnika Temeljnega sodišča v Kopru."
7,Glasujemo o predlogu za izvolitev Mojce Tavčar-Pasar.
4,Kdo je prosim za?
1,Proti?
1,Vzdržani?
12,"Ugotavljam, da je Mojca Tavčar-Pasar izvoljena za sodnico Temeljnega sodišča v Kopru."
8,Zdaj glasujemo o predlogu za izvolitev Tatjane Markovič-Sabotin.
4,Kdo je prosim za?
1,Proti?
1,Vzdržani?
12,"Ugotavljam, da je Tatjana Markovič-Sabotin izvoljena za sodnico Temeljnega sodišča v Kopru."
7,Glasujemo o predlogu za izvolitev Renate Trentelj.
4,Kdo je prosim za?
1,Proti?
2,In vzdržani?
12,"Ugotavljam, da je Renata Trentelj izvoljena za sodnico Temeljnega sodišča v Kranju."
7,Glasujemo o predlogu za izvolitev Brigite Porenta.
4,Kdo je prosim za?
1,Proti?
2,In vzdržani?
12,"Ugotavljam, da je Brigita Porenta izvoljena za sodnico Temeljnega sodišča v Kranju."
7,Glasujemo o predlogu za izvolitev Boštjana Penka.
4,Kdo je prosim za?
1,Proti?
1,Vzdržani?
12,"Ugotavljam, da je Boštjan Penko izvoljen za sodnika Temeljnega sodišča v Ljubljani."
7,Glasujemo o predlogu za izvolitev Milojke Fatur-Jesenko.
4,Kdo je prosim za?
3,Kdo je proti?
1,Vzdržani?
12,"Ugotavljam, da je Milojka Fatur-Jesenko izvoljena za sodnico Temeljnega sodišča v Ljubljani."
7,Glasujemo o predlogu za izvolitev Draga Škergeta.
3,Kdo je za?
3,Kdo je proti?
1,Vzdržani?
12,"Ugotavljam, da je Drago Škerget izvoljen za sodnika Temeljnega sodišča v Ljubljani."
7,Glasujemo o predlogu za izvolitev Marjutke Paškulin.
3,Kdo je za?
3,Kdo je proti?
1,Vzdržani?
12,"Ugotavljam, da je Marjutka Paškulin izvoljena za sodnico Temeljnega sodišča v Ljubljani."
7,Glasujemo o predlogu za izvolitev Milana Kaplje.
3,Kdo je za?
3,Kdo je proti?
3,Kdo je vzdržan?
12,"Ugotavljam, da je Milan Kaplja izvoljen za sodnika Temeljnega sodišča v Ljubljani."
7,Glasujemo o predlogu za izvolitev Edite Živec.
3,Kdo je za?
3,Kdo je proti?
1,Vzdržani?
12,"Ugotavljam, da je Edita Živec izvoljena za sodnico Temeljnega sodišča v Mariboru."
5,Glasujemo o predlogu Dite Mlakar.
3,Kdo je za?
3,Kdo je proti?
1,Vzdržani?
12,"Ugotavljam, da je Dita Mlakar izvoljena za sodnico Temeljnega sodišča v Mariboru."
5,Glasujemo o predlogu Jožeta Vidica.
3,Kdo je za?
3,Kdo je proti?
3,Kdo je vzdržan?
12,"Ugotavljam, da je Jože Vidic izvoljen za sodnika Temeljnega sodišča v Mariboru."
8,Glasujemo o predlogu za ponovno izvolitev Mitje Spindlerja.
3,Kdo je za?
3,Kdo je proti?
1,Vzdržani?
13,"Ugotavljam, da je Mitja Spindler ponovno izvoljen za sodnika Temeljnega sodišča v Kopru."
8,Glasujemo o predlogu za ponovno izvolitev Barbare Šefer-Ban.
3,Kdo je za?
3,Kdo je proti?
1,Vzdržani?
13,"Ugotavljam, da je Barbara Šefer-Ban ponovno izvoljena za sodnico Temeljnega sodišča v Ljubljani."
15,"Dr. Boris Strochsack je Skupščino obvestil, da odstopa z dolžnosti predsednika Sodnega sveta Republike Slovenije."
7,Ali želi o tem odstopu kdo razpravljati?
3,"Prosim, Jože Zakonjšek!"
4,"Spoštovani predsednik, spoštovani zbor!"
30,"Na Komisiji za volitve, imenovanja in administrativne zadeve sem se strinjal s predlogom gospoda Strohsacka o odstopu, ker pač spoštujem njegovo osebno odločitev in sem jo kot tako tudi sprejel."
101,"Vendar bi v razpravi ob tem sklepu in predlogu sklepa, ki je predložen Skupščini, vendarle, predvsem v povezavi s pismom gospoda Strohsacka, ki govori med ostalim tudi o smislu, pomenu in namenu Sodnega sveta, vprašanj poleg ostalega in tudi sklicujoč se na mnoge razprave, ki so bile v Komisiji za volitve, imenovanja in administrativne zadeve in tudi v zborih te skupščine ob predlogu zakonov o reorganizaciji uprave, kaj in na kakšen način se skozi tako delovanje in dejstva, na katera opozarja tudi gospod Strohsach, praktično utrjuje sodstvo kot eden temeljnih činiteljev demokratične, politične ureditve, pa če hočete tudi samostojne države Slovenije."
38,"Prosil sem administracijo, da mi pove, kaj se je dogajalo v zvezi z imenovanji in razrešitvami sodnikov v tem našem mandatnem obdobju do današnjih imenovanj, ko je bilo razrešenih 39 sodnikov temeljnih sodišč, na novo izvoljenih pa 59."
12,"Pri višjih sodiščih je razrešenih pet sodnikov, na novo izvoljenih 14 sodnikov."
30,"Skratka, če bi gledali po teh odnosih, potem bi lahko na nek način ugotovili, da je bilo delo volilne komisije sodnega sveta in te skupščine glede kadrovskega vzpostavljanja sodstva pozitivno."
24,"Prišlo je več sodnikov, kot jih je odšlo, vendar se ob tem postavlja nekaj vprašanj, na katera opozarja tudi gospod Strohsack v svojem pismu."
36,"V tem številu razrešenih sodnikov gre za več ali manj že zrele sodnike, z večletno sodno prakso, v največjem primeru imenovanj pa za mlajše sodnike in sodnice, ki se bodo šele počasi uvedli v sodno prakso."
6,"Sprašujem se, zakaj se to dogaja?"
54,"Verjetno so po eni strani prisotni materialni razlogi - o tem je bilo večkrat govora; bile so postavljene zahteve tudi v tej skupščini, ne samo s strani nekaterih poslancev, temveč praktično tudi od mnogih drugih - tako pozicije in opozicije, da se materialni položaj sodnikov in sodstva uredi drugače, kot je to urejeno v državni upravi."
9,Vendar tudi samo materialni razlogi niso botrovali temu odhajanju.
22,"Koncem-koncev, če se nek sodnik, ki ima relativno zagotovljeno pozicijo v sodstvu, odloči, da gre v advokaturo, prevzema nase tudi nek riziko."
32,"Gre v samostojno delo in najbrž v prvem času materialni pogoji niso niti najbolj ugodni, dokler ne dobi zadostne prakse, ob tem, da je konkurenca na tem področju tudi že precej velika."
15,"No, zdi se mi, da so drugi razlogi v nekem smislu (rekel bi) statusne narave."
84,"Upam si trditi - in to mi potrjujejo tudi mnoge razprave v tej skupščini, pa tudi v javnosti - da sodstvu v dosedanji zakonodajni, zakonski, organizacijski, kadrovski itd. ureditvi še vedno ni zagotovljeno tisto mesto, ki naj bi ga imelo v politični ureditvi, ki naj postane eden bistvenih temeljev, poleg zakonodajne in izvršne oblasti te novonastajajoče demokracije, ker je to, po moji oceni, tudi eden bistvenih pogojev za uresničitev načela neodvisnosti sodstva in na tej podlagi tudi zagotavljanje pogojev, da bo sodstvo zares učinkovito in kvalitetno."
58,"Tudi zato bi na nek način podprl, čeprav je bilo to rečeno v drugem kontekstu, predlog gospoda Toplaka ob prejšnji točki, da naj se v najkrajšem času pripravi neka analiza in nek predlog sprememb na sistemskem, organizacijskem in kadrovskem področju v sodstvu, da bo potem to osnova za oblikovanje tistih nujnih zakonskih in ostalih sprememb na tem področju."
21,"Zdi pa se mi, da bi bilo pametno, da Skupščina do takrat sprejem odstopa in imenovanje novega predsednika Sodnega sveta odloži."
2,Hvala lepa.
2,Hvala lepa.
4,Gospod Šuklje je naslednji.
19,"Bi pa opozoril na to, da je razprava o odstopu sodnika gospoda Strohsacka, ne pa splošna razprava o sodstvu."
5,"Gospod predsednik, hvala za besedo."
3,Gospe in gospodje!
29,"Pritrditi gre ugotovitvi Komisije za volitve, imenovanja in administrativne zadeve, da je odstop gospoda dr. Strohsacka - citiram: enostranska izvaja volje in da ima pravne učinke prenehanja funkcije (konec citata)."
35,"Vendar je prav tako in še bolj res, in to je za politično razpravo bistveno, da odstopi s tako pomembnih funkcij niso samo stvar osebnih kapric, niti stvar osebnih zamer, ampak klic in opozorilo posameznika."
14,Ali kot pravi gospod Strohsack - citiram: da bo ostavka korak k izboljšanju sedanjega stanja.
36,"Ko to napiše predsednik tako visokega organa, kot je Sodni svet, in ob tem navede cel niz primerov, ki govore o odnosu do temeljnih atributov demokracije - ločitvi oblasti in neodvisnosti sodstva - potem to zahteva temeljit premislek."
20,"Premislek tudi vsled tega, ker je očitno gospod Strohsack na čelu stotinje sodnikov, ki odstopajo iz takšnih ali drugačnih razlogov."
22,"In premisliti tudi zaradi tega, ker se takega odstopa ne da odpraviti z omenjenim citatom Komisije za volitve, imenovanja in administrativne zadeve."
18,"Zato predlagam, da pred razrešitvijo gospoda predsednika Sodnega sveta odpremo diskusijo o temeljnih navedbah v njegovi odstopni izjavi."
42,"To utemeljujem tudi s tem, ker ne poznamo stališča ministra za pravosodje, ki je tudi član Sodnega sveta po položaju, in tudi s tem, ker odstopne izjave ni obravnaval skupščinski Odbor za pravosodje in upravo, in torej ni mogel izreči svojega mnenja."
31,"Obenem pa seveda podpiram predlog, ki je bil tukaj že izrečen, da Skupščina čimprej tudi zaradi stotinje sodnikov, ki sem jo omenil, uvrsti na dnevni red razpravo o celotni problematiki pravosodja."
2,Hvala lepa.
2,Hvala lepa.
3,"Prosim, Miran Potrč."
6,"Gospod predsednik, spoštovane poslanke in poslanci!"
17,Formalno naša skupščina ne more storiti drugega kot da sprejme odstop predsednika Sodnega sveta dr. Borisa Strohsacka.
31,"Mislim pa, da bi bilo več kot to, treba storiti predvsem, da ugotovimo, kaj je pravzaprav vsebina in kaj so razlogi, zaradi katerih je gospod Strohsack takšno svojo odstopno izjavo dal."
22,"Komisija za volitve, imenovanja in administrativne zadeve sama zase sicer res nima druge naloge, kot da obravnava predlog, ki je bil dan."
9,Toda mi imamo v naši skupščini le širše naloge.
27,"Opozoriti moram, da je naša skupščina od tega, na kar je gospod Strohsack v svojem pismu opozoril, storila le to, da je predlagala, da se ga razreši."
16,"Ničesar ni storila za to, da bi ugotovila razloge, zaradi katerih je ta odstopna izjava podana."
22,"Ti razlogi pa med ostalim zadevajo tudi odnos dela Komisije za volitve, imenovanja in administrativne zadeve, dela te skupščine in Sodnega sveta."
57,"Opozorila, ki kažejo na to, da v dosedanjem načinu dela Komisije za volitve, imenovanja in administrativne zadeve naše skupščine, ni bilo storjeno dovolj, da bi se afirmirala vloga Sodnega sveta, ampak njen predsednik ugotavlja, da gre morda tudi za nezaupanje in ustrezen odnos in tudi opozarja, da ni bilo storjeno dovolj, da bi se afirmirala neodvisnost sodstva."
54,"Rad bi opozoril na to, da smo o teh vprašanjih govorili ob prvem zapletu, ki smo ga imeli z volitvami sodnikov in da je ta zbor oziroma Skupščina sprejela poseben sklep, da zadolžuje Odbor za pravosodje in upravo in Komisijo za volitve, imenovanja in administrativne zadeve, da ta odnos in te zadeve medsebojno razčistijo."
16,"Torej tudi mi smo to potrebo ugotovili, vendar se nikomur to ni zdelo potrebno naprej delati."
22,"Poleg tega opozarjam, da najbrž je za presojo, ali je ugotovitev v materialnem položaju ali je ugotovitev o begu sodnikov iz sodstva."
12,Tudi na te probleme je bilo na teh sejah že večkrat opozorjeno.
12,"Tudi to je eden od takšnih razlogov, ki bi ga morali obravnavati."
62,"Od vseh teh razlogov imam enak predlog, kot ga je dal že kolega Šuklje, predlagam namreč, da danes ne odločamo o razrešitvi, čeprav je to formalno dejanje, ampak da odločanje o razrešitvi oziroma o sprejemu odstopa preložimo do takrat, ko bomo opravili razpravo o vsebinskih razlogih, ki jih je v svojem pismu oziroma odstopni izjavi navedel predsednik Sodnega sveta dr. Boris Strohsack."
1,Hvala.
2,Hvala lepa.
3,Gospod Smole prosim.
4,Spoštovane kolegice in kolegi!
14,"Ne dvomim v utemeljenost kritike, ki jo navaja dr. Boris Strohsack, predsednik Sodnega sveta."
12,"Eno je tisto, na kar je sedaj opozoril moj kolega Miran Potrč."
4,Z njim se strinjam.
8,Toda jaz bi šel še dlje od tega.
67,"Ob dejstvu, da nekateri skušajo popolnomoa izničiti samostojnost sodišč, bo dejstvu, da se ignorirajo mnenja Sodnega sveta, bi po mojem mnenju bilo nujno, da ta skupščina razreši dr. Rajka Pirnata, ministra za pravosodje in upravo, ker je on tisti, ki se vmešava v sodišča in omejuje neodvisnost sodišč, kar je zelo huda zadeva, in da se razreši Janeza Lampreta, predsednika Komisije za volitve, imenovanja in administrativne zadeve."
25,"Ker ta naš kolega Janez Lampret sploh ni hotel resno obravnavati resnih opozoril, ki jih je dal tako ugleden pravnik kot je dr. Boris Strohsack."
45,"Prosim, da se sproži postopek za razrešitev dr. Rajka Pirnata kot ministra za pravosodje in upravo, ker je bilo že prej veliko razlogov za to, da bi moral stran, in da se razreši tudi Janeza Lampreta kot predsednika Komisije za volitve, imenovanja in administrativne zadev."
8,"Kolegice in kolegi, gre za zelo resno zadevo!"
19,"Strinjam se, da to kar dr. Boris Strohsack zahteva, da se umakne s tega mesta, da moramo to upoštevati."
26,"Samo, če ne bomo zagotovili samostojnosti sodišč, če ne bomo zagotovili tudi kompetence Sodnega sveta, potem je seveda odstop dr. Borisa Strohsacka brez potrebnih pozitivnih učinkov."
2,Hvala lepa.
3,Jaša L. Zlobec.
4,Lep pozdrav vsem skupaj!
16,"Za začetek naj povem, da Borisa Strohsacka sploh ne poznam, nikoli v življenju ga nisem videl."
4,Zakaj moram to reči?
18,"Zato, ker so mi včeraj po telefonu grozili, da me bodo zaradi podpore Strohsacku obesili, se ve zakaj."
5,"Skratka, ne gre za to."
9,Gre za načelno vprašanje in stvar je skrajno resna.
6,Tukaj ne govorim kot poslanec opozicije.
23,"Tukaj govorim kot poslanec, ki hoče, da ta parlament opravlja vlogo parlamenta in da se zaveda delitve oblasti na zakonodajno, izvršno in sodno."
20,"Dr. Strohsack je že 27. maja 1991 poslal svoje pismo Skupščini, ki je bilo objavljeno tudi v sredstvih javnega obveščanja."
10,Odmevi na to pismo so bili; bilo jih je več.
34,"Vsi strokovni iz pravniških krogov in vsi odmevi po vrsti, od prvega do zadnjega, so se strinjali z intencami, ki so v tem pismu, namreč opozarjanje na zlepljanje sodne oblasti z zakonodajalno in izvršno."
8,Dr. Strohsack je tu navedel zelo konkretne zadeve.
59,"Prebral bom samo dva kratka citata o tem, da Komisija za volitve, imenovanja in administrativne zadeve v lastni pristojnosti presoja primernost kandidata, ki ga je predložil v izvolitev Sodni svet Republike Slovenije in vrača Sodnem svetu ponovno v proučitev primernosti predlaganega kandidata, ne da bi seznanila Sodni svet, o katerih konkretnih zadevah oziroma očitkih naj Sodni svet ponovno razpravlja."
28,"Skratka gre za iste stvari, ki so se nam tudi v Skupščini dogajale, da so bili določeni kandidati neizvoljeni, ne da bi vedeli, kaj sploh za njimi stoji."
26,"Da se pa to Sodnemu svetu dogaja, ki je po določbi zakona pristojen za te stvari in bi morala komisija in skupščina samo potrjevati, ne govorim."
73,"Gre za to, da je tudi kot nezaupnico Sodnemu svetu - citiram Strohsacka: ""Štejem tudi to, da je Skupščina Republike Slovenije brez razprave odklonila predlog Sodnega sveta za izvolitev sodnice Vrhovnega sodišča Republike Slovenije, kot tudi to, da na pismo, ki ga je v tej zvezi prejel Sodni svet, naslovljeno na predsednika Skupščine, Sodni svet ni dobil nobenega odziva."" Minister Rajko Pirnat se tudi v vseh teh mesecih ni potrudil nič o tem reči."
50,"V obrazložitvi za izvolitev novega predsednika Sodnega sveta črno na belem piše: Sodniki Vrhovnega sodišča Republike slovenije so menili, da je potrebno v Skupščini Republike Slovenije razčistiti odnose, na katere opozarja dr. Boris Strohsack v svoji odstopni izjavi in zato do tedaj ne bodo predlagali možnih kandidatov za to dolžnost."
31,"Očitno so tudi sodniki Vrhovnega sodišča popolnoma irelevantni za pravosodnega ministra Rajka Pirnata in seveda tudi za komisijo in njen ignorantski odnos, in se obnaša, kot da se nič ni zgodilo."
12,"Mislim, da je to skrajno resna zadeva, kjer dejansko lahko demokracija pada."
15,"Na teh formalnih zadevah kot je delitev oblasti, stoji ali pade sodobna demokratična parlamentarna demokracija."
49,"Zato v imenu Liberalno-demokratske stranke predlagam, da se glasovanje o razrešitvi dr. Strohsacka in o izvolitvi kandidata za to mesto preloži, da se pri tem razčistijo problemi, ki so navedeni v pismu dr. Strohsacka in da se postavi s tem v zvezi - jasen odgovor mora priti s strani Pirnata."
22,"Prepričan sem, da boste poslanci ta predlog Liberalno-demokratske stranke podprli, seveda na čelu s predsednikom Skupščine, nekdanjim profesorjem Pravne fakultete, dr. Bučarjem."
1,Hvala.
4,"Spoštovano predsedstvo, spoštovani zbor!"
9,Jaz bi rad opozoril še na drugo plat medalje.
19,"Kakih 95 % predlogov, ki jih je Sodni svet dal tej skupščini, je Skupščina na volitvah potrdila, kakih 5 % ni."
15,Zaradi teh 5 % po mojem gospod predsednik Sodnega sveta dr. Strohsack daje nezaupnico tej skupščini.
21,"Pritožuje se, da je dobil nezaupnico Sodni svet, vendar sem jaz mislil, da smo se z volitvami odločili za parlamentarno demokracijo."
16,"Če smo se, potem je najbrž funkcija izvoljenega parlamenta, da tudi voli in to pravico ima."
42,"Gospod Strohsack tej skupščini to pravico na nek način jemlje, ker zahteva, da brezprizivno potrdi predloge Sodnega sveta; v kolikor tega ne stori, ampak se vendarle odloči za glasovanje in tudi za lastno presojo, v tem primeru gospod Strohsack Skupščini izreka nezaupnico."
7,"Prosil bi, da razmislite tudi o tem."
1,Hvala.
1,Hvala.
2,Gospod Golobič.
3,Hvala za besedo.
4,Spoštovani poslanci in poslanke!
44,"Želel bi na začetku spomniti na članek, ki je izšel v času osamosvajanja konec junija v News Week, za katerega se verjetno spomnite, v katerem ni bilo zapisanih nič kaj prijetnih in laskavih ocen o tej naši državi in o stanju duha v njej."
16,"Seveda se z vsem tistim ali z večino ne strinjamo, ali pa v tistem ne prepoznavamo."
83,"Marsikaj je v tem, kar je po mnenju večine od nas privlečeno za lase, marsikaj pa tam notri ne nastopa, pa bi zaslužilo, da bi se vklapljalo v kontekst tiste ocene, ki je tam podana in mislim, da je marsikakšen dogodek, povezan s pravosodjem, z imenovanjem sodnikov in tudi nekaterih drugih primerov, ki se jih spomnimo s tega področja, npr. ob zapletih imenovanja novega vodstva RTV, meče na to našo demokracijo tako luč, ki tej državi lahko samo škoduje in tudi dejansko škoduje."
65,"Moram opozoriti, da v primeru tega pisma vidim analogijo z enim dogodkom, da bi npr. dr. Bučar napisal izjavo, tovrstno odstopno izjavo, da zaradi nekega stanja v Skupščini ali pa recimo, odnosa Izvršnega sveta Skupščine Republike Slovenije kot izvršilne veje oblasti do zakonodajne, odstopa in bi potem ta naša komisija napisala, da je to pravno relevantna enostranska izjava volje s pravnimi učinki prenehanja funkcij itn."
12,"Temu bi se smejali, če bi v tem primeru šlo za to."
27,"Jaz mislim, da je analogija povsem upavičena in v tem smislu bi rekel, kot je gospod Smole rekel oziroma tovariš Smole, da gre za zelo resno stvar."
32,"Predvsem zato, ker se gre tako sprenevedavo mimo vseh teh navedb v tem pismu in številnih drugih pripomb, tako tega, kot drugih pristojnih teles Sodnega sveta, mislim v preteklosti, na tem področju."
105,"Najmanj, kar bi, ena stvar, ki je očitno sporna in tej komisiji iz vsega tega pisanja znana, je neko nesoglasje oziroma neujemanje med zakonom o spremembah in dopolnitvah zakona o rednih sodiščih iz leta 1990, kjer piše, da Sodni svet opravlja s tem zakonom določene naloge iz pristojnosti Skupščine Republike Slovenije v zvezi z volitvami in razrešitvami predsednikov sodišč in sodnikov, in po drugi strani poslovnikom te naše skupščine, starim, še vedno nespremenjenim poslovnikom in veljavnim, ki se ga drži tudi naša komisija za volitve in kjer piše, da daje, med drugim, ta komisija zborom predloge za izvolitev, imenovanja in razrešitev sodnikov, predsednikov, sodnikov itn."
45,"Tu mislim, da velik del teh nesporazumov izhaja iz tega in najmanj, kar bi od te Komisije za volitve, imenovanja in administrativne zadeve pričakoval je, da bi se obrnila na Ustavno sodišče, ki je pristojno za presojanje skladnosti teh dokumentov, da bi o tem odločilo."
31,"Ker tega ta komisija in tudi vodstvo Skupščine ni storilo, samo sklepam, da ta stari ""rdeči poslovnik"" tej vladavini ustreza, pa tudi še na kakšnih drugih področjih bi lahko to ugotovili."
68,"In tudi v tem smislu mislim, da je potrebno in se pridružujem zahtevam, ki so bile že tukaj dane, da se stanje na tem področju razreši, da pridemo do čistih razmerij, v katerih bo potem tudi nov predsednik Sodnega sveta lahko z mirno vestjo in odgovorno predlagal tej skupščini v izvolitev kandidate, po drugi strani pa tudi se bo Skupščina lahko bolj kot doslej verodostojno o tem odločala."
1,Hvala.
2,Hvala lepa.
2,Gospod Bekeš.
7,"Spoštovani gospod predsednik, spoštovane poslanke in poslanci!"
19,"Nekaj mesecev je že tega, ko smo za vest, da se dr. Strohsack odloča za odstop, izvedeli iz časopisov."
79,"Mislim, da je bilo prav tisti dan, ko sem jaz Skupščino o tem seznanil in hkrati postavil zahtevo, na katero še zdaj nisem dobil odgovora od pravosodnega ministra, da Skupščino seznani obsežneje z informacijo o razmerah v pravosodju, o masovnem eksodusu sodnikov, kar proizvaja posledice, s katerimi so nas danes nekateri razpravljalci že seznanili in s katerimi nas seznanja tudi v obrazložitvi svoje izjave, ki jo jaz jemljem samo kot tragičen dokaz težkih razmer v pravosodju, sam dr. Strohsack."
13,"Mislim, da vprašanje razmerja med Sodnim svetom in Skupščino res ni ustrezno rešeno."
67,"Ne gre za to, koliko je Skupščina kot organ, ki je pristojen za glasovanje, se pravi za volitev funkcionarjev, ki jih po zakonu predlaga Sodni svet, izvolila teh funkcionarjev in mislim, da je izkrivljena interpretacija, ki smo jo tukaj slišali iz ust dr. Zagožna, našega poslanskega kolega, ki je pa strokovnjak za neko čisto drugo področje, ko skuša prestaviti težišče na neko drugo področje, na področje predlaganja."
40,"Predlaganje kandidatov je rezervirano za Sodni svet in ker je izvajanje te funkcije kot sistemske garancije, ki jo ta zakon, ki ureja pozicijo in sestavo Sodnega sveta in njegove pristojnosti uveljavlja, zato, da bi s tem zagotovil večjo samostojnost sodstva."
14,"Mislim, da bo samostojnost šele takrat, ko bo Sodni svet tudi sam imenovanja opravljal."
32,"Zaradi tega, ker je ta funkcija bila ovirana, je dr. Strohsack po poskusih, ki so v izjavi opisani, da bi pomagal sanirati stvari, pač prišel do odločitve, o kateri zdaj tukaj razpravljamo."
18,"Ta odločitv je značilna odločitev pasivnega odpora v sistemih, katerih institucije niso dovolj propustne za reševanje teh vprašanj."
11,Te sisteme smo imenovali in jih lahko tudi danes imenujemo totalitarne.
39,"Jaz znova ugotavljam, da sem zgrožen, da moram sodelovati v delu parlamenta, ki utegne, če bo danes glasoval za to izjavo, prispevati k temu, da se bo nas ta oznaka, vsaj tistih, ki boste glasovali za to, upravičeno prijela."
17,"Zgrožen sem tudi nad ravnanjem vodstva Skupščine, ki ni na ta opozorila, kot vidimo iz obrazložitve, reagiralo."
64,"In zato sem se oglasil, ker želim podpreti predloge, ki mislim, da so trezni, ki prispevajo k razreševanju zadeve, k vsebinskemu razreševanju vzrokov namreč, da se te stvari na pristojnih delovnih telesih - in pristojna ni samo Komisija za volitve, imenovanja in administrativne zadeve, ampak tudi Odbor za pravosodje - razčistijo, zlasti, ker sem avtor pobude, ki je nastala ob samem nastanku problema, o katerem govorimo."
34,"In ves ta odnos kaže, vključno z odnosom do pobude, ki sem jo takrat v najboljši nameri dal, zavedajoč se pomena normalnih razmer za delovanje sodstva, milo rečeno na ignorantski odnos do tega vprašanja."
63,"Moram pa reči, da bi bil vrhunski cinizem - nerad uporabljam močne izraze, ampak tokrat se mu res ne morem izogniti - če bi danes obrazložitev, ki jo tukaj beremo na prvi strani ""Stališča komisije"" in to komisije, ki je v tem primeru bila celo stranka v sporu s predsednikom Sodnega sveta, čeprav ta spor ni proceduralno urejen v našem sistemu, sprejeli in zanjo glasovali."
67,"Da ne bom hodil gor potem, ko bomo pojasnjevali stališča pri glasovanju, moram reči, da glas za odločitev, ki je tukaj predlagana, ne glede na vse spoštovanje, ki ga čutim do osebne odločitve, ki jo razumem kot znak najglobjega protesta dr. Strohsacka in tudi sam na njegovem mestu ne bi mogel drugače ravnati, glas za to, bo glas zoper samostojno in neodvisno sodstvo in glas zoper demokracijo."
6,"Upam, da teh glasov ne bo."
1,Hvala.
2,Hvala lepa.
2,"Pintar, prosim!"
4,Spoštovane kolegice in kolegi!
10,Moja razprava je pravzaprav samo replika na razpravo gospoda Zagožna.
21,"Tako kot je rekel kolega Zlobec, tudi jaz ne poznam dr. Borisa Strohsacka, poznam pa njegovo pismo in poznam gospoda Zagožna."
7,"Mislim, da tudi znam prebrati, kaj piše."
35,"Gospod Strohsack je rekel v tem pismu, prvi odstavek na 3. strani, da smatra, da ni ustrezno delovanje Komisije za volitve, imenovanja in administrativne zadeve, ki vrača Sodnemu svetu v ponovno proučitev itd. brez argumentov."
5,To je njegovo prvo opozorilo.
18,"Drugič, kot izraz nezaupanja o delu Sodnega sveta vidi stališče Komisije za volitve, imenovanja in administrativne zadeve itd."
10,"Tretjič, kot nezaupnico šteje, da je Skupščina brez razprave odklonila."
6,"To so te tri, glavne zadeve."
23,"To se pravi, nikjer ne osporava tega, kar mu je poskušal gospod Zagožen naprtiti, osporavanje Skupščini, da voli, da o nekaterih stvareh odloča."
5,Tega v tem pismu ni.
12,"Če se to nekje drugje dogaja, potem prosim, da mi to poveste."
8,Na osnovi tega seveda tega ni mogoče razbrati.
16,"Zato smatram, da je tako spreminjanje subjekta in objekta, tako prenašanje stvari, manipulacija z nami, poslanci."
10,Hotel sem tu ostati in se vzdržati v tej razpravi.
54,"Veste, da sem se samo enkrat okrog teh sodnih zadev razburil in to takrat, ko je šlo po mojem mnenju za enako manipulacijo in zato seveda jaz v tej razpravi ne mislim ne sodelovati ne glasovati in bi se rad kot poslanec gospodu Strohsacku za to manipulacijo, ki jo zdaj z njim počnemo, opravičil."
2,Hvala lepa.
2,Hvala lepa.
2,Gospod Starman.
3,Hvala za besedo.
51,"Izjemno pozorno sem poslušal to razpravo, ker se je v pretežni meri naslonila tudi na vsebino dela pravosodja in podpiram predlog, da bi bilo resnično prav, da bi enkrat ta Skupščina kot celoto to področje, to vejo oblasti obravnavala z vso prioriteto, z vso odgovornostjo, kar do sedaj še ni storila."
29,"V Zboru občin smo ob sprejemanju zadnje spremembe zakona o republiški upravi, o spremembi republiške uprave, sprejeli poseben sklep, da naj bi po novi organiziranosti ločili pravo od pravosodja."
19,"Menim, da je to eden od bistvenih sistemskih organizacijskih razlogov, da naše pravosodje in tudi Sodni svet ne funkcionira."
38,"Ne bi razpravljal o osebnosti dr. Strohsacka, ki ga kot civilista izjemno cenim, malo manj pa ga cenim kot predsednika Sodnega sveta, ker menim, da Sodni svet v taki sestavi kot je, ni naredil vsega, kar bi lahko."
13,"Ni opozarjal, ni analiziral, ni apeliral na bistvene segmente sedanjega stanja v pravosodju."
6,Temu niti ni lahko poiskati vzroka.
21,Prejšnja skupščina je hitro nekaj pred volitvami sprejela spremembo zakona o rednih sodiščih in tudi hitro sprejela sedanjo sestavo Sodnega sveta.
53,"Ne bi ta velik zbor utrujal s tem, kako je potekala kandidatura, ampak s polno odgovornostjo predlagam, da bi tudi ostali člani Sodnega sveta odstopili, da bi lahko ta Skupščina imenovala resnično pravi Sodni svet, ki bo z vso odgovornostjo, z vso širino pluralistične demokracije lahko zastopal vse interese sodnikov na naših sodiščih."
26,"Z isto odgovornostjo apeliram, da odstopi tudi predsednica Vrhovnega sodišča Francka Strmole, ki je o vseh pomembnejših sodnih aktih Vrhovnega sodišča najprej poročala na Socialistični zvezi."
11,"Ali je to neodvisno sodstvo, o katerem je razpravljal gospod Smole."
14,"Menim, da take osebnosti ne morejo kvalificirano in z vso avtoriteto zagovarjati neodvisno sodstvo."
17,"Zato predlagam, da bi enkrat v sklopu razprave o sodstvu kot takem razpravljali tudi o tem aspektu."
2,Hvala lepa.
2,Hvala lepa.
2,Gospod Lukač.
6,"Spoštovano predsedstvo, gospod predsednik, kolegice, kolegi!"
13,"Za razliko od mojih kolegov iz opozicije moram, žal, povedati, da nimajo prav."
30,"Mi danes razpravljamo o odstopu predsednika Sodnega sveta, katerega organizacija, vsebina, pristojnosti so bile določene v zakonu, ki je bil sprejet takrat, ko ta Skupščina ni imela še nič zraven."
16,"Takrat se je tako odločilo, da bo Sodni svet izbiral in predlagal Skupščini v dokončno odločitev."
36,"Vse do sedaj je bilo to prav, vse do sedaj to ni bilo v nobenem nasprotju z demokracijo, če se Skupščina kdaj pa kdaj - tu je bil naveden nek majhen procent - ne strinja s Sodnim svetom."
22,"Vprašali me boste, kdo pa je ta Sodni svet oziroma sam se vprašam, kdo je ta Sodni svet, ali je ta nezmotljiv?"
30,"Ali je Sodni svet nek organ, ki lahko izven te družbe, izven kriterijev izbira ljudi, ki bodo sodili državljanom Slovenije oziroma tistim, ki bodo prišli po pristojnosti pred ta sodišča."
9,"Ravno tu mislim, da ne smemo narediti druge napake."
57,"Spominjam se razprave pred parimi leti v avstrijskem javnem življenju, predvsem pa v avstrijski strokovni branži, kjer so ravno ugotavljali, da je zaradi takega izbiranja sodnikov prišlo do tako imenovanih družinskih klanov v sodstvu, kjer so Sodni sveti, poznavajoč prednike itn. volili v okviru svoje branže samo enostransko v eno smer in se ta sodišča niso odpirala."
7,"Vem, da to pri nas ni slučaj."
27,"Toda, če bomo a priori dali vnaprej moč Sodnemu svetu, da bi brez nadzora Skupščine, brez kritičnega pristopa lahko izbiral nekritično sodnike, potem bomo naredili drugo napako."
45,"Ne bomo prišli do nekega demokratičnega razlogovanja in izbiranja, ampak bomo slepo potrjevali; in to, mislim, da je danes posebej za zameriti tistim, ki so trdili, da je treba slediti Sodnemu svetu in nekje tisto, kar ta svet predlaga Skupščini, potem nekritično povzemati in sprejeti."
15,"In razlog, ki ga dosedanji predsednik tega Sodnega sveta, Strohsack tu navaja, ni pravi razlog."
24,"Namreč, on pravi, da je s tem, ko Skupščina ni izvolila, potem izrekla nezaupanje temu Sodnemu svetu in njemu kot predsedniku tega Sodnega sveta."
3,To ni res.
19,"Z odločitvijo se Skupščina ni strinjala v konkretnem predlogu, s tem pa ni rekla, da goji nezaupanje do tega."
60,"Kje pa je zdaj taka samozavest, da lahko reče Sodni svet, da ni naredil napake oziroma, da je prehitro ocenil, da ni videl vseh razlogov, ker nekateri razlogi, ki so bili vzrok za to, da je Skupščina drugače odločila kot Sodni svet, so bili v tej Skupščini iznešeni, in Skupščina se je na demokratičen način drugače odločila kot Sodni svet."
10,"Zato predlagam, da problema ne poveličujemo, ker ne zasluži tega."
10,"Zasluži pa to, da Sodni svet v pravosodnem sistemu uredimo."
3,To pa ja.
31,"Priliko bomo imeli, ko bomo urejali pravosodje v ustavi in ko bomo na osnovi tega sprejemali zakon o sodiščih, kjer bomo te zadeve lahko posebej uredili in ne bodo več sporne."
30,"Do takrat pa mislim, da kakršnokoli enosmerno zavzemanje rodi nerazumevanje in potem najbrž tudi pri nekaterih kaže, da bi se lahko tudi zlorabljalo, čeprav takšnega namena odstopna izjava ni imela."
2,Hvala lepa.
2,Hvala lepa.
3,"Gospa Žerovnikova, prosim."
4,"Spoštovano predsedstvo, spoštovani zbor!"
27,"Spoštovani kolegi, ki ste proti odstopu in osebni odločitvi gospoda Strohsacka, ali vas je gospod Strohsack prosil, da ste proti temu, kar je gospod Strohsack osebno zaprosil?"
13,"Odstop od delovnih dolžnosti je za odraslega človeka vedno osebna, zrela, zavestna odločitev."
10,"Če to ni, potem je to nezrelost, ali pa manipulacija."
19,"Menim, da se je gospod Strohsack odločil, najbrž, saj je dal osebno izjavo, osebno prošnjo na komisijo, osebno odločil."
18,"In ali ima komisija, ki je bila danes tolikokrat napadena, pravico, da se vtika v osebne zadeve posameznikov?"
22,"Res pa je, da je izredno pošteno od gospoda Strohsacka, da je opozoril na stvari, ki jih je potrebno urediti v sodstvu."
17,"To pa vsak pošten, ki odhaja z delovnega mesta, opozori svoje naslednike, kaj je še potrebno storiti."
1,Hvala.
2,Hvala lepa.
4,"Prosim, še ena replika."
9,Poskusil bom biti čim krajši v teh dveh replikah.
34,"Prvič, jaz ne vidim nobenega osebnega pisma, vidim pismo, ki je bilo tudi razmnoženo in dano vsem poslancem, kjer je jasno, da je vsakršno govorjenje o nekih osebnih odločitvah, zrelosti ljudi itn. povsem neprimerno."
22,"In poleg tega nihče ne nasprotuje njegovemu odstopu, nasprotuje se pa, da se preko tega odstopa gre kot preko neke navadne upokojitve."
15,Moja replika je bila predvsem namenjena razpravi - zato sem se že prej javil - gospoda Lukača.
13,"Moram reči, da sem bil zgrožen nad tem nivojem razpravljanja o neodvisnosti sodstva."
28,"Očitno je, kar pa ni toliko presenetljivo, da prihaja od človeka, ki je navsezadnje svojo politiko kariero naredil v tistem režim, kjer so take predstave bile tudi prevladujoče."
6,Sodniki in sodstvo seveda ni nezmotljivo.
19,"O tem seveda nihče ne dvomi in nihče tukaj ni zagovarjal tega, da je treba slepo slediti Sodnemu svetu."
12,"O čemer sem govoril jaz, je to, da je treba slediti zakonom."
29,"In tukaj se je v teh primerih, o katerih je bilo že večkrat opozorjeno, in je ponovno opozorjeno v pismu dr. Strohsacka, se ni sledilo zakonu v tej skupščini."
24,"Zato lahko pač tudi povem, da bo zaradi tistega neskladja, o katerem sem prej govoril, naša stranka vložila tudi ustrezno preverjanje na Ustavnem sodišču."
125,"Glede predloga gospoda Starmana moram reči, da se z njim povsem strinjam; z vsemi predlogi, ki jih je podal, tudi glede tistega kolektivnega odstopa vseh članov Sodnega sveta, vendar naj se v razpravi, ki jo predlagamo in ki jo on v pravosodju podpira, ki je ta Skupščina v svojem mandatu še ni zmogla ob vseh odprtih vprašanjih iz tega področja in kadrovskih, finančnih in povsem načelnih glede neodvisnosti sodstva, da se govori tudi o tistem delu, ki ga jaz ne poznam, o katerem je govoril, kako je bil ta zakon konec prejšnjega sklica Skupščine sprejet, kakšni so bili kandidatni postopki in če se tam dokažejo nepravilnosti oziroma neutemeljenosti pomislekov, ki bi lahko iz tega izhajali, nimam nič proti temu, da Skupščina ne podvzame ustreznih korakov."
34,"Narobe je, da je čakala toliko časa, če res obstajajo tovrstni dvomi, da se šele sedaj ob tem primeru in ob tem, ko opozicija določene predloge daje, to potegne na dan kot nek argument."
5,"Skratka, predlog je povsem sprejemljiv."
17,"Predsednik dr. Bučar ima nujne obveznosti, zato me je prosil, da jaz nadaljujem z vodenjem te seje."
7,Se je še kdo javil k besedi?
3,Jaša L. Zlobec.
3,Hvala za besedo.
34,"Očitno sta kolega poslanca Starman in Lukač pristaša tistega revolucionarnega prava, ki je dejalo, da je delitev oblasti na tri veje buržoazna izmišljotina in da je treba pač oblast držati v eni sami pesti."
4,Toliko o njiju dveh.
14,Postavil pa bi še enkrat vsem poslancem eno zelo enostavno vprašanje: kviz kustodes kustored?
1,Hvala.
3,"Prosim, Lev Kreft."
2,Hvala lepa.
4,"Drage gospe, spoštovani gospodje!"
18,"V rokah imam pravkar izšlo knjigo mag. Aleša Gabriča, ki nosi naslov ""Slovenska agitpropovska kulturna politika 1945-1952""."
5,"Izšla je v reviji ""Borec""."
12,"Prvi citat govori o tem, kakšna je bila kadrovska politika leta 1945."
17,"Tako-le govori: ""Pri tem ne bomo gledali v prvi vrsti na strokovno usposobljenost, temveč na politično kvalifikacijo."
25,"Glavno je, da je nekdo predan partijec; komunist se vsega nauči."" Druga navedba je iz leta 1951, ko se je začel spor z Edvardom Kocbekom."
15,"Kardelj je dal naslednjo izjavo: ""Kocbeka je treba pripraviti v položaj, da bo moral kapitulirati."""
10,"Postavlja se vprašanje, kdaj se mora taka kadrovska politika nehati?"
19,"Večina v tej skupščini očitno meni, da je najprej treba zamenjati vse kadre, potem pa začeti z neodvisnostjo sodstva."
16,"Seveda je to ravno tista stvar, na katero je želel s svojim odstopom opozoriti gospod Strohsack."
31,"On meni, da to ni prava pot; da nadaljevanje te usmeritve, ki jo opisujeta ta dva citata, ni način, po katerem se ob vseh dobrih namenih da priti do dejanske neodvisnosti."
21,"Takrat, ko bo lahko današnja večina izjavila: ""povsod imamo svoje ljudi"", ni moč verjeti, da bo takrat dejansko nastopila neodvisnost sodstva."
19,"Zato se seveda pridružujem tistim, ki jemljejo dejanje gospoda Strohsacka kot dejanje protesta in se seveda temu protestu pridružujem."
2,Hvala lepa.
2,Hvala lepa.
4,Replika gospoda Danijela Starmana.
23,"Menim, da je gospod Kreft pozabil eno bistveno stvar: da ta kadrovska politika temelji na pluralni demokraciji, tisto pa na sklepu Centralnega komiteja."
2,Hvala lepa.
2,Gospa Bebler.
6,Tudi jaz imam v bistvu repliko.
36,"Posebej pa pri tem želim poudariti, da se ne pojavljam tukaj - Bog ne daj - kot zagovornica bivše Socialistične zveze, ali pa zagovornica predsednice Vrhovnega sodišča gospe Francke Strmoletove, kajti za to res ne obstoji nikakršna potreba."
16,"Vendar pa, da ne bi bilo nesporazuma glede na mnenje kolege, gospoda Starmana, moram poudariti to."
37,"Ker je bivša Socialistična zveza delovnega ljudstva vodila kandidacijske in volilne postopke do izvolitve sodnikov, je razumljivo predsednica Vrhovnega sodišča Strmoletova prihajala na Socialistično zvezo, tako kot so pred njo hodili tja tudi drugi predsedniki Vrhovnega sodišča."
19,"Če ne zaradi drugega, je morala Socialistično zvezo obvestiti o izteku mandatov in o potrebi po uvedbi kandidacijskih postopkov."
64,"Na Socialistično zvezo so v zvezi s kandidacijskimi postopki hodili tudi dekani fakultet, direktorji posameznih ustanov (kot smo jim takrat rekli) posebnega družbenega pomena in tudi gospod Starman, ki je bil najprej zelo aktiven član Socialistične zveze, kot vem; drugič pa je kot predsednik Območnega zbora odvetnikov tudi moral v zvezi s temi kandidacijskimi postopki zelo tesno sodelovati s Socialistično zvezo in tudi je."
1,Hvala
3,"Prosim, Andrej Šter."
27,"Ne vem, ali bo to zvenelo bolj kot replika, ali bolj kot normalen prispevek k razpravi, ampak navezuje se na mnogo, kar je bilo doslej že povedanega."
17,"Zastavljenih nam je bilo kar nekaj vprašanj izza tega mikrofona, in tudi jaz jih bom nekaj zastavil."
17,"Želim vedeti, koliko od vas je pred temi volitvami poznalo Komisijo za volitve, imenovanja in administrativne zadeve?"
43,"Kar sem jaz govoril s poslanci in tudi s kolegi v Komisiji za volitve, imenovanja in administrativne zadeve, so bili nekateri dobro seznanjeni s to komisijo, drugi pa ne prav preveč dobro in večina od njih sploh ni vedela, da kaj takega obstaja."
23,"Postavil bom še eno vprašanje: Ali ste pred volitvami zasledili kadarkoli televizijsko ali novinarsko poročilo s Komisije za volitve, imenovanja in administrativne zadeve?"
4,Jaz osebno ga nisem.
32,"In moram reči, da kljub temu, da sem se za politiko zanimal in ni mogoče reči, da sem bil nezainteresiran, kljub temu nisem vedel za Komisijo za volitve, imenovanja in administrativne zadeve."
12,"To se pravi, da sem bil le neobveščen, kar je velika razlika."
70,"Za osvetlitev zadeve, o kateri danes govorimo, je seveda tudi bistveno, da je prav ta komisija do lanskega marca vodila ves postopek v zvezi z imenovanjem sodnikov, od samih prijav, pa do predlaganja tej skupščini, pa kljub temu ni našla tistih, ki bi se spraševali, kje je pravica do pasivnega ali pa aktivnega odpora, ali pa sploh pravica do kakršnegakoli odpora tistih, ki niso bili posvečeni, da bi postali sodniki."
40,"Nasprotno, našli so se v sedanjih razmerh, ko je bila ta pravica ali pa dolžnost odvzeta Komisiji za volitve, imenovanja in administrativne zadeve tik pred volitvami in dana Sodnemu svetu, kjer prav tako sam kandidacijski postopek poteka brez nadzora javnosti."
20,"Ampak tukaj naj bi potem ta skupščina in njena Komisija za volitve, imenovanja in administrativne zadeve potrdila odločitev Sodnega sveta."
17,"Strinjam se, da delo Sodnega sveta verjetno ne poteka tako, kot je bilo mišljeno marca leta 1990."
27,"Mislim, da je to tudi prav, da tako ne poteka, ker je bil pomemben segment države odvzet nadzoru javnosti, pač pa se ta nadzor javnosti sedaj zlorablja."
4,Da se prav razumemo.
24,"Ne zavzemam se za to, da bi delo Komisije za volitve, imenovanja in administrativne zadeve potekalo kot je potekalo prej v tišini in tajnosti."
17,"Ampak prav je, da se javnost s tem ukvarja korektno in vsebinsko, ne pa na način ekscesov."
27,"Zato mislim, da je smiselno sprožiti razpravo, ki je bila doslej že večkrat predlagana pri tej točki dnevnega reda, hkrati pa seveda potrditi odločitev dr. Borisa Strohsacka."
1,Hvala.
2,Hvala lepa.
4,Želi še kdo razpravljati?
3,"Gospod Lampret, prosim!"
4,"Spoštovano predsedstvo, spoštovani zbor!"
35,"Komisija Skupščine Republike Slovenije za volitve, imenovanja in administrativne zadeve je ob razpravi o odstopni izjavi predsednika Sodnega sveta Republike Slovenije dr. Borisa Strohsacka temeljito obravnavala tudi poudarke, ki jih je v odstopni izjavi navedel."
64,"Glede na problem neizdelane pristojnosti med Sodnim svetom Republike Slovenije in Skupščino Republike Slovenije, kjer se kot vmesni člen vključuje tudi skladno s 178. členom poslovnika Skupščine Republike Slovenije Komisija Skupščine Republike Slovenije za volitve, imenovanja in administrativne zadeve, je komisija zaprosila za stališče Odbor za pravosodje in upravo na ravni Skupščine Republike Slovenije, Namreč, naj preberem ta 178. člen, ki je čisto kratek."
80,"""V okviru svoje pristojnosti obravnava komisija predloge, ki jih dobi Skupščina Republike Slovenije za izvolitev oziroma imenovanje funkcionarjev iz njene pristojnosti s stališča, ali so izpolnjeni pogoji za posamezne funkcije in ali je bil upoštevan postopek, po katerem se pripravijo predlogi za njegovo izvolitev, imenovanje oziroma izvršitev in daje pristojnim zborom mnenje o takih predlogih."" Glede na opozorilo o ""begu sodnikov"" s pravosodja in problematiko nizkih osebnih dohodkov, se je komisija aktivno vključila v problematiko nizkih osebnih dohodkov v pravosodju."
17,"Lahko se spomnite, da je komisija večkrat predložila predloge za spremembo zakona o funkcionarjih in državnih organih."
28,"Ob opozorilu na velik osip sodnikov je komisija tudi pisno zaprosila že aprila letos Sodni svet Republike Slovenije, da naj pripravi analizo vzrokov, zaradi katerih sodniki želijo razrešitev."
7,Te analize do danes komisija ni prejela.
73,"Glede na navedbe, da je komisija vrnila Sodnemu svetu Republike Slovenije v ponovno proučitev primernosti kandidatov za sodne funkcije, je ugotovljeno, da je komisija le v primeru, ko je Sodni svet Republike Slovenije predlagal kandidata - to je bil drugi predlog za predsednika Temeljnega sodišča v Novi Gorici - pred predložitvijo tega predloga v Skupščino Republike Slovenije opozorila Sodni svet Republike Slovenije na okoliščine, zaradi katerih bi bilo potrebno pred predložitvijo predloga Skupščini okoliščine proučiti."
41,"Razlog pa je bil, naj kar povem, da smo dobili na komisijo dopis, kjer je kandidat vodil postopek zoper 15 let in pol starega otroka za verbalni delikt po 133. členu, in je ta otrok dobil tudi tri leta strogega nadzora."
11,"Ko bereš ta spis, je to tako, kot bi bral kriminalko."
2,Torej nemogoče!
23,"Če je pa to tak greh, ker smo se sploh vprašali, ali je tak človek primeren za predsednika sodišča, je pa drugo vprašanje."
28,"Pri tem je bilo tudi navedeno, da komisija le v enem primeru ni podala pozitivnega mnenja, in to pri prvem predlogu za predsednika Temeljnega sodišča v Novi Gorici."
45,"Glede razmišljanja o nezaupnici Sodnega sveta Republike Slovenije, kjer nekateri predlagani kandidati niso bili izvoljeni za sodnike, je bilo v komisiji prisotno zakonsko načelo, da Sodni svet Republike Slovenije samostojno določi listo kandidatov za sodnike potem, ko si pridobi mnenje pristojnih sodišč o predlaganih kandidatih."
33,"S tem v zvezi pa je komisija menila, da so poslanci v Skupščini Republike Slovenije odločali o izvolitvi sodnikov, pri čemer niso v večini primerov posegli v razpravo o primernosti kandidatov za sodnike."
15,Zato ne bi mogli govoriti o posegu poslancev v samostojnost in neodvisnost sodstva v Sloveniji.
1,Hvala.
2,Hvala lepa.
2,Gospod Pučnik.
1,Spoštovani!
26,"Da smo potrebni neodvisnega sodstva je res in podpiram vse pobude, ki merijo na to, da bi sodstvo v takem smislu reorganizirali, da bi bilo neodvisno."
11,"Da pa danes govorimo in branimo neodvisno sodstvo, je pa farsa."
13,"In še veliko časa bomo potrebovali, da bomo res prišli do neodvisnega sodstva."
33,"Droben primer: Ta skupščina je na predlog Sodnega sveta pred kratkim izvolila sodnika porotnika Vrhovnega sodišča, ki je v šestdesetih letih sodil po zloglasnem členu protizakonitega združevanja, tudi na devet let strogega zapora."
12,On je danes po predlogu Sodnega sveta vključen v inštitut našega razsojanja.
30,"In potem naj imamo pomisleke do kakršnihkoli sprememb v tem tako imenovanem Sodnem svetu, čeprav gospoda Strohsacka ne poznam in niti malo ne dvomim v njegove strokovne ali moralne kvalitete."
48,"Zdi se mi, da je ta dolga razprava skrajno licemerska, sprenevedajoča, in menim, da bi se enkrat lahko nekateri zavedali, da ni več primeren čas, če želimo dobro Slovenijo, da krčevito branijo eno izmed trdnjav prejšnjega družbenega reda, ker dobro vemo, kakšno vlogo je sodišče odigravalo v preteklosti."
28,"In še dolgo časa bo treba, da bo izgubilo ta razredni pomen in nima smisla, da to trdnjavo nekateri tako krčevito branite, pa čeprav ste jo pomagali dograditi."
1,Hvala.
2,Hvala lepa.
3,"Replika, gospod Smole!"
34,"Ker je prej kolega Starman bil še aktivist Socialistične zveze, sedaj je pa kolega Pučnik dajal neke očitke, moram s polno odgovornostjo izjaviti: Štiri leta sem bil predsednik Republiške konference Socialistične zveze delovnega ljudstva."
6,Nikdar se nismo vmešavali v sodstvo.
25,"Če kdo lahko dokaže kaj drugega, prosim, naj pride z dokazi in sem za to, da se formira tudi parlamentarna komisija, ki naj to razišče."
8,"Jaz imam čisto vest, kar se tega tiče."
2,Druga stvar.
56,"Dal sem predlog, da se cela zadeva, vezana na odnose s sodstvom, razčisti in da se v tem kontekstu obravnava tudi moj predlog o razrešitvi dr. Rajka Pirnata, kot ministra za pravosodje in upravo, ker ta je tisti, ki se najbolj vmešava v sodstvo in seveda tudi kolega Janeza Lampreta, ki štango drži v takšnem načinu."
1,Replika.
32,"Z ničemer nisem omenil spoštovanega gospoda Smoleta, vendar njemu ni bilo potrebno posegati v funkcioniranje sodišč, kajti ta zgradba je bila že dograjena v prvih desetletjih, verjetno že v prvem in drugem."
1,Hvala.
2,Hvala lepa.
2,Gospod Magajna.
1,Spoštovani!
8,Jaz imam tudi repliko na izvajanje gospoda Lampreta.
8,Tudi jaz sem istočasno bral ta 178. člen.
8,"Ugotavljamo, da je poslovnik v določenih elementih pomanjkljiv."
23,"Tu ne piše, da Komisija za volitve, imenovanja in administrativne zadeve vrača zadevo Sodnemu svetu v ponovno obravnavo, niti pa to ne prepoveduje."
7,Verjetno je v določenih primerih to smotrno.
42,"Bi pa dejansko želel, in to tudi izrazil, da bi v teh primerih Komisija za volitve, imenovanja in administrativne zadeve dala natančno obrazložitev, zakaj zavrača posamezen predlog in tudi da bi se parlament s takimi stališči seznanil, ker potem bomo lažje odločali."
18,"Mislim, da je bila tu tudi ena od pripomb predsednika Sodnega sveta, ravno zaradi zadev, ki niso obrazložene."
24,"Po svoje se tudi jaz pridružujem pobudi gospoda Starmana, da bi bilo potrebno tudi v zvezi s sodstvom in kadrovanjem zadevo postaviti na novo."
25,"Moram reči, da se ne strinjam z gospodom Smoletom, da sodstvo v prejšnjem sistemu ni bilo pod politično kontrolo in tudi kadrovanje je tako potekalo."
31,"Vendar se bojim, če bi sedaj šli na to metodo administrativnega zamenjavanja sodnikov, da bi v končni konsekvenci prišli zopet do istega, zopet bi prišli do nove politične kontrole nad sodniki."
37,"Sem za nove razpise, tudi na tem področju, vendar bi morala Skupščina, in upam da bo to omogočeno z novo ustavo, sodniško funkcijo, v bistvu, ko gre za potrjevanja in imenovanja, to potrjevanje izvajati s kvalificirano večino."
15,"To je neka varovalka, da bi vsaka oblast na štiri leta imenovala svoje neodvisne sodnike."
12,"Mislim, da je razmisliti o tej pobudi, ko bomo sprejemali ustrezno zakonodajo."
2,Hvala lepa.
2,Gospod Lukač.
5,"Gospod podpredsednik, kolegice in kolegi!"
15,"Gospodu Golobiču nimam potrebe, da bi obrazlagal svojo držo glede svojih moralnih in etičnih načel."
8,Skozi življenje sem imel to že neštetokrat prilike.
8,Nikdar nisem v svojem življenju kakršnekoli ostavke zlorabljal.
2,Gospod Golobič!
19,"To pot zlorabljate ostavko gospoda Strohsacka zato, da bi ne vem kaj, umetno ustvarili vzdušje, ki ga sploh ni."
13,"In se v vsebino sploh niste podali, niti njegove ostavke niste pedantno prebrali."
48,"Kajti, če bi jo prebrali, potem bi lahko videli, da je ta Sodni svet tako neizdelan, tako neizgrajen, da njegova vloga vis-a-vis Skupščine, skupščinske komisije, ni opredeljena v takem smislu kot vi hočete, da je to, kar se dogaja tukaj, vse v skladu z zakonom in našo proceduro."
5,To ni bil moj namen.
8,"Moj namen je, da vam povem nekaj drugega."
14,"Tu notri, ko je bil razpis, imate pet na novo izvoljenih sodnikov v Ljubljani."
14,"Kakor vem, ampak o tem me nihče ne obvešča, je bila prijava znatno večja."
12,"Tu imate mlade pravnike s pravosodnim izpitom, ki jih tu notri ni."
8,"Vi se sploh ne vprašate, zakaj niso izbrani."
11,"Zakaj je ravno teh pet izbranih, zakaj drugih pet ni izbranih."
6,To nihče od nas ne ve.
55,"S tem vam dokazujem, da je ravno ta Sodni svet nedograjen, da njegova funkcija ni opredeljena in da imam prav, ko trdim, da je treba to vlogo Sodnega sveta na novo postaviti, tako vis-a-vis Skupščine kot tudi vis-a-vis javnosti, ali pa kot vis-a-vis vseh konkurentov, tistih, ki bodo kandidirali, da bodo vedeli, zakaj niso izbrani."
2,Hvala lepa.
2,Hvala lepa.
2,Gospod Golobič.
18,"Čisto na kratko, z gospodom Lukačem lahko cel kup naukov izmenjava in da Skupščine s tem ne obremenjujva."
7,Jaz se sploh nisem spuščal v vsebino.
6,Zelo natančno je gospod Lukač ugotovil.
31,"Zato, da bi se spuščal v vsebino, sem predlagal in tudi moja stranka, gospod Starman in še marsikdo se je temu pridružil, da se o tem odpre posebno razpravo v Skupščini."
6,Jaz sem govoril o spoštovanju zakona.
9,"Ta Sodni svet, njegovo funkcioniranje je opredeljeno v zakonu."
19,"Za to Skupščino morajo veljati zakoni ali pa lahko gremo nazaj na Balkan, od koder sploh še nismo zlezli."
25,"In ta razprava danes to v veliki meri potrjuje, da se v diskusijo gospoda Pučnika sploh ne spuščam, ki je primer te vrste ""par excellence""."
8,V tem smislu je treba mojo razpravo razumeti.
35,"Skupščina mora spoštovati svoje zakone, svoj poslovnik, ki ga gospod Lampret tu poskuša braniti, mora biti zakonom podrejen, ki jih je ta, ali prejšnji sklic te skupščine ali predprejšnji sprejel, dokler so ti zakoni veljavni."
15,"Ne vem, če je še kaj drugega abeceda demokracije, kot to, da se spoštuje zakone."
14,"V tem smislu je nesmiselno, da se prepiramo, kaj je res in kaj ni."
14,"Jaz sem že povedal, da bomo mi predlagali, da o tem razsodi Ustavno sodišče."
41,"Ne zato, da bi kdo izšel iz te polemike kot nekdo, ki je imel prav, temveč zato, da bodo te stvari s Sodnim svetom, razmerje med Sodnim svetom, Skupščino Republike Slovenije, zakonodajno, izvršilno in sodno oblastjo, vsaj v tem, segmentu urejene."
16,"Najbrž jih bo s sprejemom ustave, in v aktih, ki bodo temu sledili, potrebno dokončno definirati."
1,Hvala.
2,Hvala lepa.
4,"Še replika, gospod Lampret."
6,Kratko repliko na izvajanje gospoda Magajne.
11,Naša komisija je samo v enem primeru zavrnila pa nič več.
6,"Ne zavrnila, dala v ponovno proučitev."
7,"Povedal sem, za kakšen primer je šlo."
40,"Da ni bilo, kot je napisano v pismu gospoda Strohsacka ne obrazloženo, celo prebran je bil del tega spisa na sami komisiji, kjer je bil prisoten gospod Strohsack in da je Sodni svet dobil potem celoten spis iz tega sodišča."
12,"Še zadnje, da do danes tega kandidata Sodni svet ni ponovno predlagal."
1,Hvala.
12,"Prosim, besedo ima gospod dr. Boris Strohsack, predsednik Sodnega sveta Republike Slovenije."
4,"Spoštovano predsedstvo, spoštovani zbor!"
19,"Verjemite mi, da sem bil v tej dolgi, obsežni debati nekajkrat v skominah, da bi moral kar sproti odgovarjati."
18,"Marsikaj je bilo koristnega, marsikaj, vsaj po mojem osebnem mnenju, nesprejemljivega, za moj občutek marsikaj tudi napačno interpretiranega."
23,"Samo za primer intervencije gospoda Pučnika, če sem prav razumel, da je Sodni svet predlagal sodnika porotnika pri Vrhovnem sodišču, takega in takega."
10,"Moram povedati, da Sodni svet nič ne predlaga sodnike porotnike."
9,Pri sodnikih porotnikih nima Sodni svet prav nobene pristojnosti.
6,In še nekaj drugih takih stvari.
5,Sploh ne vem za to.
28,"Še nekaj drugega, marsikaj bi bilo treba pojasniti, ampak vendar bi rad ostal, in tako kot ostajam v svoji pisni izjavi, ki ste jo dobili, na načelnem nivoju."
49,"Nisem dal te odstopne izjave zaradi osebnih kapric, osebnih nestrinjanj, ampak zaradi načelnih razlogov, da bi vendar končno spodbudil razpravo o takšnih ali drugačnih pogledih na položaj sodstva danes, čeprav se je Sodni svet trudil vso to dobo, v katerim se v njem sodeloval, na tak ali drugačen način."
25,"Mislim, da je že današnja razprava, ki sem je zelo vesel, moram reči, eden od rezultatov oziroma eden od namenov, ki se jih hotel doseči."
31,"Dejstvo je, večkrat je bilo v razpravi poudarjeno, da o neustreznem položaju Sodnega sveta v skupščinskem sistemu, s tem pa seveda pogostokrat neustrezno, tudi nezadovoljivo pojmovanje načela neodvisnosti sodstva pri nas."
27,"Če bi danes umikal svojo odstopno izjavo, tako kot je bilo tu nekajkrat rečeno in predlagano, bi imel osebno občutek, da izsiljujem to Skupščino s svojimi stališči."
41,"Tako, da me, prosim, že iz tega razloga poskušajte razumeti, da svoje izjave ne morem umakniti, ampak vztrajam in sem prepričan, da bo Skupščina še naprej obravnavala problematiko neodvisnosti sodstva z vsem sklopom vprašanj, ki jih je danes Skupščina tu načela."
9,"Družbeni status, položaj sodstva pri nas nedvomno rapidno pada."
4,To si upam trditi.
24,"Kljub opozarjanju na problem, kot smo slišali, je odšla v zadnjem letu iz sodstva, jaz bom rekel, ne glede na številke, kar generacija sodnikov."
19,"To je tako imenovana srednja generacija sodnikov, ki bi morala biti danes nosilec sedanjega in prihodnjega dogajanja v sodstvu."
43,"V sodstvu ostaja tako imenovana mlajša generacija, ki se šele uči - z vsem spoštovanjem do nje - kaže veliko volje do dela, ampak, glede na visoko strokovnost, vsi, ki poznate delo sodstva, boste vedeli, da traja nekaj let, da se sodnik lahko strokovno formira."
33,"In ostaja nekaj nas starejših, katerim se že izteka več ali manj aktivna delovna doba in ki smo več ali manj z idealizma do narave dela prebili svoj celoten delovni vek v sodstvu."
10,"Izpad srednje generacije, med katero štejem npr. predsednike temeljnih sodišč."
11,"Naj spomnim, kar polovica temeljnih sodišč v Sloveniji danes nima predsednika."
11,"Mislim, da je to zadosti značilen razlog, razen tega značilen pokazatelj."
12,Poleg teh petih predsednikov ni tudi enega predsednika višjega sodišča v Sloveniji.
67,"Ob tem množično odhajanje sodnikov, predvsem te srednje generacije predvsem v odvetništvo, druge službe, predčasne upokojitve, in ob tem, da se ta trend nadaljuje in vsaj zaenkrat ni videti konca, da vlada v samem sodstvu zaradi tega vsesplošnega vzdušja apatičnost in nezadovoljstvo, poleg vsega drugega tudi zaradi izjemno nizkih osebnih dohodkov glede na strokovno strukturo, kar v sodstvu tudi štejemo kot odraz gledanja na družbeno vlogo sodstva."
21,"Vse to in še marsikaj drugega terja, vsaj po mojem osebnem mnenju, takojšnjo spremembo pogledov na sodstvo in tudi energično ukrepanje."
72,"Najbrž vsaj z moje strani ni danes prilika za podrobnejšo obravnavo teh problemov, ampak naj samo spomnim in s tem moram zanikati nekatere razpravljalce, da je Sodni svet praktično na vsaki seji, pod mojih vodstvom, jih je bilo pa, mislim, 14, je v taki, ali drugačni obliki opozarjal na te probleme, opozarjal na posledice nerešenih vprašanj in večkrat smo tudi s pismi, kot je bilo že povedano opozarjali na odprte probleme Skupščino."
3,Odgovora ni bilo.
8,"Danes je edini odgovor tu, v tej razpravi."
40,"Opozarjali smo na odprta vprašanja na relaciji Sodni svet, skupščinska Komisija za volitve, imenovanja in administrativne zadeve in Skupščina, na načelne probleme, ki naj bi jih obravnaval Odbor za pravosodje, vendar smo vedno ostajali več ali manj na isti točki."
13,"Ne gre za izrekanje nezaupnice tej skupščini, kar sem moral danes tudi slišati."
71,"V enem od pisem, ki je bilo naslovljeno na Skupščino, kot se spomnim (tega pisma žal nimam s seboj, da bi ga citiral), smo izrecno navedli, da se zavedamo, da je pravica in dolžnost Skupščine, da glasuje o predlaganih kandidatih, da odloča, da razpravlja; ne pa tako, da jaz (oprostite) po radiu doma zvečer slišim, da je ta Skupščina glasovala o sodnici Vrhovnega sodišča brez razprave, brez navzočnosti predstavnika Sodnega sveta."
11,"Ampak mislim, da je prav, da se pojasnijo razlogi, zakaj ne."
49,"Naj ponovim: sodstvo ne zahteva drugačnega vrednotenja sistema zaradi varovanja svojega lastnega položaja, zaprtega, izoliranega od družbenih tokov, pač pa zahteva, da se ob realnem uresničevanju načela neodvisnosti sodstva njegov položaj okrepi, da stopi iz sence in da s svojo visoko strokovnostjo gradi in uresničuje temeljna načela pravne države."
35,"Tudi ta moj - ponavljam - sicer nepreklicni odstop s funkcije predsednika Sodnega sveta naj pomeni opozorilo na vse nerešene probleme v sodstvu in s tem prispevek k temu, da se naj bi končno že začeli reševati."
29,"Ponavljam, kar ponavljam (to moram povedati) že vsaj deset let v takšni ali drugačni obliki: načelo neodvisnosti sodstva ni samo sebi namen; ima svojo vsebino, sestavljeno iz številnih elementov."
19,"In uresničevanje teh elementov - materialni položaj, realni status, kadrovske zadeve, itn. - reševanje teh elementov pomeni uresničevanje načela neodvisnosti sodstva."
2,Hvala lepa.
2,Hvala lepa.
37,"Ker očitno ni več razpravljalcev, vas moram spomniti, da imamo pred seboj osnovni predlog Komisije za volitve, imenovanja in administrativne zadeve, ki predlaga, da se sprejme na znanje odstop predsednika Sodnega sveta Republike Slovenije, dr. Borisa Strohsacka."
14,"Imamo pa še nekaj predlogov vas delegatov, in če dovolite, jih bom poskušal povzeti."
25,"Najprej je gospod Potrč predlagal, da bi Skupščina glasovala, da odloži sklepanje o sprejemu odstopa, dokler se ne opravi vsebinska razprava o položaju v sodstvu."
8,"Sprašujem, če sem pravilno povzel predlog gospoda Potrča."
4,Žal ga ni tukaj.
8,"Ker ni ugovora, sklepam, da sem približno povzel."
25,"Drugič, gospod Starman je predlagal, da se opravi razprava o položaju v sodstvu, vendar neodvisno od današnjega sklepanja o sprejemu na znanje odstopa dr. Strohsacka."
5,Tudi o tem bi glasovali.
8,Gospod Smole je predlagal razrešitev ministra dr. Pirnata.
20,Ta postopek ureja 368. člen poslovnika Skupščine Republike Slovenije in po njem seveda o čem takem sedaj ne moremo sklepati.
43,"Kar pa se tiče razrešitve predsednika Komisije za volitve in imenovanja, pa o tem govori 371. člen poslovnika, ki pravi, da se določbe o razrešitvi primerno uporabljajo - torej določbe tega poslovnika, ki se nanašajo na postopek pri volitvah - se uporabljajo tudi za razrešitev."
24,"O razrešitvi pa govori 21. člen poslovnika, in ko ga boste prebrali, boste videli, da tudi tega mi v tem trenutku ne moremo opraviti."
7,"Zato vam predlagam, da ravnate po poslovniku."
15,"Če sem pravilno povzel dodatne predloge, potem bi dali na glasovanje najprej predlog gospoda Potrča."
4,Najprej pa ugotovimo prisotnost.
5,Najprej Družbenopolitični zbor: 58 navzočih.
4,Zbor občin: 40 navzočih.
9,In Zbor združenega dela: 40 navzočih. - Še enkrat prosim!
4,Zbor občin: 44 navzočih.
15,"In še enkrat Zbor združenega dela: 40 navzočih. - Prosim, še enkrat Zbor združenega dela: 38."
0,.
19,"Tu mi ponujajo dve možnosti: ali krajšo pavzo, ali četrti poskus, ampak jaz mislim, da je četrti poskus nesmiseln."
15,"Prosil bi Zbor združenega dela, da še enkrat potrdi prisotnost. 43 poslancev Zbora združenega dela."
5,Še ostala dva zbora prosim.
3,Družbenopolitični zbor - 59.
4,"Zbor občin, prosim - 52."
1,Oprostite.
11,"Gospod predsednik, rad bi samo nekaj k temu preverjanju prisotnosti pripomnil."
15,"Imamo napravo, ki zelo zanesljivo pomaga ugotoviti, koliko nas je s strukturo vseh treh zborov."
18,"Skupna navzočnost, plus, minus, ničla nam pokaže brez možnosti, da bi kakršnokoli prelivanje nastalo, sklepčnost vseh treh zborov."
6,Predlagam to metodo in nič drugega.
11,"Dobro, predlagal bi, da končamo po zborih in potem še skupaj."
1,Torej.
10,"Družbenopolitični zbor - 59, Zbor občin - 52, Zbor združenega dela - 41."
8,Še enkrat skupaj vsi tukaj prisotni delegati - 149.
6,Seštevek prejšnjega preverjanja pa je 152.
38,"Torej ugotavljam, da so vsi trije zbori sklepčni in predlagam, da glasujemo o predlogu gospoda Potrča, da se torej odloži glasovanje o sprejemu odstopa predsednika Sodnega sveta in da se pred tem glasovanjem opravi vsebinska razprava o sodstvu."
10,"Kdor je torej za ta predlog, naj pritisne na tipko?"
5,Kdo je proti temu predlogu?
4,Kdo se je vzdržal?
16,"Ugotavljam, da je predlog sklepa, ki ga je predlagal gospod Potrč, ni dobil zadostne večine glasov."
25,"Na glasovanje bi dal še predlog gospoda Starmana, da se na eni naslednjih sej zborov Skupščine opravi vsebinska razprava o položaju sodstva v Republiki Sloveniji."
6,Kdo se s tem predlogom strinja?
3,Kdo je proti?
4,Kdo se je vzdržal?
7,"Ugotavljam, da je predlog dobil zadostno podporo."
38,"Dajem na glasovanje še predlog Komisije za volitve, imenovanja in administrativne zadeve, ki se glasi: ""Skupščina Republike Slovenije sprejema na znanje odstop predsednika Sodnega sveta Republike Slovenije dr. Borisa Strohsacka in ga z 2. oktobrom 1991 razrešuje dolžnosti."""
3,Kdo je za?
3,Kdo je proti?
1,Vzdržani?
21,"Ugotavljam, da je z večino glasov sprejet sklep, da Skupščina Republike Slovenije sprejema na znanje odstop predsednika Sodnega sveta dr. Strohsacka."
36,"Javni tožilec Republike Slovenije predlaga, da Skupščina Republike Slovenije imenuje Dušana Csipoeja za namestnika javnega tožilca Temeljnega javnega tožilstva v Kranju in da ponovno imenuje Tatjano Devčič-Svetek za namestnico javnega tožilca Temeljnega javnega tožilstva v Ljubljani."
18,"Predlog javnega tožilca Republike Slovenije ste prejeli, prav tako tudi mnenje Komisije za volitve, imenovanja in administrativne zadeve."
5,Ali želi besedo predstavnik predlagatelja?
5,Ali želi besedo poročevalec komisije?
7,Ali želi kdo drug razpravljati o predlogu?
5,Torej dajem predlog za glasovanje.
7,Kdo je za imenovanje gospoda Dušana Csipoea?
3,Kdo je proti?
1,Vzdržani?
16,"Ugotavljam, da je gospod Dušan Csipoeaj imenovan za namestnika javnega tožilca Temeljnega javnega tožilstva v Kranju."
9,Na glasovanje dajem predlog za ponovno imenovanje Tatjane Devčič-Svetek.
3,Kdo je za?
3,Kdo je proti?
1,Vzdržani?
16,"Ugotavljam, da je Tatjana Devčič-Svetek ponovno imenovana za namestnico javnega tožilca Temeljnega javnega tožilstva v Ljubljani."
24,"Komisija za volitve, imenovanja in administrativne zadeve predlaga, da Skupščina imenuje za predsednika Sodnega sveta Republike Slovenije Jožeta Petriča, sodnika Vrhovnega sodišča Republike Slovenije."
3,Predlog ste prejeli.
5,Ali želi besedo predstavnik predlagatelja?
6,Ali želi o predlogu kdo razpravljati?
4,Predlog dajem na glasovanje.
3,Kdo je za?
1,Proti?
1,Vzdržani?
13,"Ugotavljam, da je gospod Jože Petrič imenovan za predsednika Sodnega sveta Republike Slovenije."
34,"Komisija za volitve, imenovanja in administrativne zadeve predlaga, da Skupščina razreši Alojza Domjana dolžnosti predsednika Sodišča združenega dela Republike Slovenije z 31.10.1991 in prof. dr. Janeza Novaka dolžnosti sodnika Sodišča združenega dela Republike Slovenije."
3,Predlog ste prejeli.
5,Ali želi besedo predstavnik komisije?
1,Ne.
6,Ali želi kdo razpravljati o predlogu?
5,"Torej, dajem predlog na glasovanje."
7,Kdo je za razrešitev gospoda Alojza Domjana?
1,Proti?
1,Vzdržani?
15,"Ugotavljam, da je Alojz Domjan razrešen dolžnosti predsednika Sodišča združenega dela Republike Slovenije z 31.10.1991."
10,Na glasovanje dajem predlog za razrešitev prof. dr. Janeza Novaka.
3,Kdo je za?
1,Proti?
1,Vzdržani?
18,"Ugotavljam, da je prof. dr. Janez Novak razrešen dolžnosti sodnika Sodišča združenega dela Republike Slovenije z današnjim dnem."
41,"Komisija za volitve, imenovanja in administrativne zadeve predlaga, da Skupščina imenuje dr. Ivana Sedeja za direktorja Slovenskega etnografskega muzeja v Ljubljani za dobo 4 let in dr. Matjaža Zwittra, magistra medicinskih znanosti, za direktorja Onkološkega inštituta Ljubljana za dobo 4. let."
4,Oba predloga ste prejeli.
5,Ali želi besedo predstavnik komisije?
6,Ali želi kdo razpravljati o predlogih?
10,"Torej, dajem na glasovanje predlog za imenovanje dr. Ivana Sedeja."
3,Kdo je za?
1,Proti?
1,Vzdržani
17,"Ugotavljam, da je dr. Ivan Sedej imenovan za direktorja Slovenskega etnografskega muzeja Ljubljana za dobo 4 let."
9,Sedaj glasujemo o predlogu za imenovanje dr. Matjaža Zwittra.
3,Kdo je za?
1,Proti?
1,Vzdržani?
19,"Ugotavljam, da je dr. Matjaž Zwitter, magister medicinskih znanosti, imenovan za direktorja Onkološkega inštituta Ljubljana za dobo 4 let."
2,In slednjič.
36,"Predsedstvo Republike Slovenije predlagala imenovanje šestih članov v Svet Banke Slovenije iz vrst neodvisnih strokovnjakov, in sicer: mag. Velimira Boleta, Andreja Hazabenta, Jurija Kleindiensta, prof. dr. Jožeta Mencingerja, prof. dr. Ivana Ribnikarja in gospoda Borisa Zakrajška."
3,Predlog ste prejeli.
13,"Prav tako ste prejeli tudi mnenje Komisije za volitve, imenovanja in administrativne zadeve."
5,Ali želi besedo predstavnik predlagatelja?
5,Ali želi besedo poročevalec komisije?
4,Ali želi kdo razpravljati?
3,"Prosim, gospod Golija."
6,"Spoštovano predsedstvo, spoštovane poslanke in poslanci!"
14,Glavni odbor Liberalne stranke je danes obravnaval predlog Predsedstva za imenovanje Sveta Banke Slovenije.
16,"Glavni odbor je na svoji seji sklenil, da omenjenega predloga ne more podpreti iz naslednjih razlogov."
18,"Predlog je enostranski in ni bil sprejet po normalni skupščinski proceduri, tako kot se dela za ostale stvari."
19,"Po drugi strani pa ugotavljamo, da so v tem predlogu štirje kandidati iz industrije, dva kandidata pa sta profesorja."
33,"Za enega od teh kandidatov zagotovo vemo, da ni bil nikoli prepričan, stoprocentno prepričan, v projekt samostojne Slovenije in mislimo, da že iz teh razlogov ne more kandidirati na tako pomembnem delovnem mestu."
13,"Razen tega ugotavljamo, da so kandidati (kot sem že rekel) samo iz industrije."
18,"Ni pa tu zastopano malo gospodarstvo in ni zastopano kmetijstvo, in še druge branže, ki so v Sloveniji."
19,"Poleg tudi ne moremo reči, da so to sami bančni strokovnjaki, za kar se je zavzemal guverner Banke Slovenije."
23,"Zato predlagam, da o omenjenem predlogu danes ne glasujemo, odnosno da poslanci glasujemo proti in da Predsedstvo Republike Slovenije da nov, usklajen predlog."
2,Hvala lepa.
2,Hvala lepa.
10,"To je predlog, ki ga pač lahko damo na glasovanje."
2,Gospod Školč.
29,"Hvala lepa za besedo. to je spet eden tistih primerov, ki kažejo, da je pravzaprav tukaj nekaj ljudi, ki čakajo na vsako priliko, da lahko diskvalificirajo svoje politične nasprotnike."
36,"Jaz bi gospoda Golijo vprašal, kje je in kaj pomeni ta kriterij ""ne biti zadosti prepričan v projekt osamosvojitve"", ki je pač, ravno tako, kot včasih ""ne verjeti v socializem"", ali v ne vem kaj že."
37,"To je nek kriterij razlikovanja, ki v razpisu za te ni bil; hkrati meče luč - če si on ne upa povedati, za koga gre - na vseh šest ljudi in hkrati on govori, da se je potrebno uskladiti."
5,Jaz ga sprašujem: s kom?
15,"Ali z Liberalno stranko iz Kranja, ali s poslanskim klubom Demos, ali s kom tretjim?"
25,"Če tega ne bo pojasnil, in ker ni bilo nobenih pripomb na nobenega od teh ljudi v proceduri, ki je tekla - kolikor je pač tekla."
17,"Mi smo tudi dobili vprašanje, ali se strinjamo ali se ne; s tem smo pač svoje povedali."
6,Nismo bili seznanjeni z nobenimi pripombami.
46,"Tako da se mi zdi sedaj, pet minut čez dvanajst prihajati sem, skrajno neodgovorno in bi bilo potrebno pač te ljudi dati na glasovanje in omogočiti to, kar vsi poslanci v tej skupščini zmeraj gromoglasno zahtevajo, in sicer možnost, da začne ta Banka Slovenije z delom."
9,"To pa ne more začeti, dokler nima tega sveta."
35,"Če bomo to odlagali, potem pade v vodo projekt, ki ga ima Izvršni svet Skupščine Republike Slovenije, da 7. začne z monetarno samostojnostjo in jaz to razumem tudi kot nezaupnico Izvršnemu svetu Skupščine Republike Slovenije."
2,Hvala lepa.
2,Hvala lepa.
2,Gospod Golija.
19,"Jaz bi gospodu Školču rad povedal, da ima Liberalna stranka sedež v Ljubljani in ima člane po vsej Sloveniji."
12,"To smo mu že tolikokrat povedali, pa izgleda da mu peša spomin."
7,Po drugi strani bi rad povedal naslednje.
4,Kje je treba uskladiti?
9,"Vsi predlogi se usklajujejo med strankami, vseh parlamentarnih strank."
29,"Ta predlog ni bil usklajen, razen tega so pa Demosove stranke predlagale kompromisen predlog, tako da bi od teh šestih kandidatov, trije kandidati bili predlagani s strani Demosovih strank."
10,"Predsedstvo je ta kompromisni predlog ignoriralo, ga ni hotelo obravnavati."
6,"Mislim, da to ni v redu."
12,"Razen tega je tu to, kar on trdi, da nihče ni oporekal."
10,"Komisija za volitve, imenovanja in administrativne zadeve je ugotovila sledeče."
7,Prebral vam bom zadnji odstavek tega zapisnika.
45,"Ob tem sta dva člana komisije iz vrst Demosa predlog sicer podprla, izrazila pa sta ločeno mnenje, v katerem izrekata pomislek, ker sta dva predlagana kandidata iz istega inštituta, in da bi kazalo v Svet Banke Slovenije predlagati mednarodno priznane strokovnjake s področja monetarne politike."
5,Tako da pripombe so bile.
2,Hvala lepa.
2,Hvala lepa.
16,"Torej predlog gospoda Golije je takšen, da se z glasovanjem odločimo, da glasovanje o izvolitvi preložimo."
14,"Torej njegov predlog je, da ne glasujemo danes in da odložimo glasovanje o imenovanju."
3,"Prosim, gospod Školč."
17,"Jaz se gospodu Goliji in njegovim opravičujem, v kolikor ne ve kje točno je njihova stranka registrirana."
11,"Mislim, da okoli tega tukaj ni potrebno voditi kakšnih posebnih diskusij."
46,"Vprašal bi tokrat gospoda Lampreta, kako se je odločala Komisija za volitve, imenovanja in administrativne zadeve in ali se mu ne zdi potrebno, če je tam ta predlog šel skozi, čeravno se dva iz Demosa, kakor je prebral gospod Golija, nista strinjala, da ta predlog zagovarja."
34,"Zdi se mi, da ne morete tako čepeti v klopi in da delajo iz vaših predlogov karkoli hočejo in da ste pač, kaj vem, ujetnik tistega kluba, ki se sestane dve uri pred Skupščino."
28,"Vi morate stališče komisije tu zagovarjati, če ga ne zagovarjate, potem je umesten postopek, ki ga je prej predlagal gospod Smole, ne glede na to, kako to teče."
5,"Verjamem, da je neka procedura."
14,"Če komisija ne bo svojih stališč tukaj branila, potem ne vem, zakaj jo imamo."
16,"Dajmo se zmeniti, naj da Demos vsakič svoje stališče k temu, da vemo o čem glasujemo."
23,"Kadar boste med sabo zmenjeni, potem dajte stvari na glasovanje, kadar pa ne, ne nas motiti s predlogi, ki povzročajo samo hudo kri."
15,"Jaz vas izzivam zato, ker vas smatram za skupščinskega funkcionarja, ne pa za funkcionarja Demosa."
2,Hvala lepa.
2,Gospod Školč.
14,"Opozoril bi vas, da je besedno zvezo ""čepeti v klopi"" mogoče razumeti kot žalitev."
4,Želi še kdo razpravljati?
7,"Če ne želi nihče razpravljati, dr. Kmecl."
6,"Spoštovano predsedstvo, spoštovane poslanke in poslanci!"
18,"Ne da bi kogarkoli opravičeval, nekaj pojasnil sem vendarle v imenu predlagatelja, glede na to kratko razpravo, dolžan."
1,Prvič.
9,"Glede na politiziranje vprašanja ali Demos, ali kdo drug."
16,"Rad bi povedal, da je predlog Predsedstva na 70. seji, 5.9. bil soglasno na predsedstvu sprejet."
9,"Mislim, da kakšnega drugega komentarja pri tem ne potrebujemo."
1,Drugo.
10,"Predsedstvo ni prejelo od Demosa nikakršnega dodatnega, ali usklajevalnega predloga."
23,"Vse, kar smo dobili, je bil nekakšen predlog, ki je prišel iz pisarne podpredsednika Izvršnega sveta Skupščine Republike Slovenije za gospodarske zadeve predvčerajšnjim."
7,To je bilo prvo in tudi zadnje.
14,"Seveda je to bilo že globoko v proceduri, čas je v bistvu že potekel."
13,V bistvu je ta Skupščina sprejela zakon o Banki Slovenije v začetku junija.
6,"Spomnite se, prehiteli so nas dogodki."
8,Mesec dni je bil določen za prehodno obdobje.
46,"Guverner Banke Slovenije, ki ga je imenovala ta Skupščina, je opozarjal vse organe te oblasti, da je vprašanje urgentno in potem je Predsedstvo po nekem oklevanju, prav zaradi tega, da bi se stvari usklajevale, morda počakalo in je zaradi tega tudi razmeroma pozno oblikovalo ta predlog."
31,"Ta predlog temelji tudi na konzultacijah, čeprav to ni v skladu popolnoma z duhom zakona, ni popolnoma higienično, pa vendarle, zaradi korektnosti stvari, temelji tudi na konzultacijah z guvernerjem Narodne banke."
17,"Tako, da je očitek, češ da je to v nasprotju s predlogi guvernerja Narodne banke, popolnoma deplasirano."
1,Tretjič.
19,"Prikazovanje, da gre za štiri kandidate iz industrije in dva profesorja, seveda kaže popolno nepoznavanje te slovenske personalne geografije."
9,Trije so eminentni strokovnjaki za finančna oziroma ekonomska vprašanja.
21,"Trije so dejansko iz tako imenovanega menagementa, in to je bilo tudi na nek način usklajeno z guvernerjem Narodne banke Slovenije."
17,"Prav zaradi tega, da so ti interesi do neke mere, ta znanja, ti pogledi na stvar, pokriti."
42,"To, da - še eno vprašanje je bilo, sedaj si ga ne morem priklicati - aha, to da je to strankarska sestava, ali da bi to morala biti in to je zadnje, kar bi rad dodal, to je seveda v popolnem nasprotju z zakonom."
76,"Ta 13. člen zakona o Banki Slovenije izrecno govori - če dovolite, da vam osvežim spomin - da člane Sveta Banke Slovenije iz vrst neodvisnih strokovnjakov imenuje Skupščina Republike Slovenije za šest let na predlog Predsedstva Republike Slovenije in tu potem izrecno piše tudi, da ti strokovnjaki ne smejo in ne morejo biti vezani niti pogodbeno, niti upravljalsko s katerokoli organizacijo, nad katero ima Banka Slovenije svojo kontrolo, niti ne morejo biti imenovani ter izvoljeni funkcionarji države Slovenije."
9,To je izrecno napisano v 13. členu tega zakona.
24,"Slabo Predsedstvo bi bilo, če se tega zakona, ki ga je ta Skupščina sprejela kot vrhovni organ oblasti in države Slovenije ne bi držalo."
53,"Mislim, da smo se držali pri tem popolnoma korektno in še več, še preko tega - rekel bi, da včasih za kakšen zelo tenkočuten pravniški posluh malce že nehigienično te korektnosti, da bi vendarle na koncu bil predlog kar se da usklajen, smiseln in za funkcioniranje te države, predvsem pa Banke Slovenije tudi učinkovit."
2,Hvala lepa.
3,"Prosim, dr. Zagožen."
3,Replika Janeza Lampreta.
48,"Spoštovani, nisem razumel gospoda Školča, ker če je to mnenje prebral, je točno videl, da je komisija dala podporo, da sem tak predlog in tako mnenje tudi osebno podpisal, da pa imajo posamezni člani po poslovniku pravico podati ločeno mnenje, kar je navedeno v tem zapisniku tu spodaj."
17,"Komisija je dala podporo in mislim, da za teh nekaj stvari ni treba hoditi na govorniški oder."
2,Hvala lepa.
4,"Prosim, dr. Franc Zagožen."
4,"Spoštovano predsedstvo, spoštovani zbor!"
20,"Kolikor vem, mislim, da noben od teh kandidatov, tudi od tistih, ki jih je Demos predlagal, ni član kakšne stranke."
52,"Jasno je tukaj, da ne gre za neko strankarsko pripadnost, ampak dejstvo, da je Skupščina strankarska, da ima toliko in toliko klubov, ki zastopajo neke skupine volilcev in da bi pri volitvah za tako pomemben organ kot je svet banke, bil primeren podoben postopek, kot je npr. pri volitvah sodnikov Ustavnega sodišča."
43,"Skratka, da čeprav se voli nestrankarske ljudi, recimo za sodnike Ustavnega sodišča je celo prepovedano, da bi bili aktivni v organih kakšnih strank, tako kot članom sveta banke zakon ne dovoljuje, da bi bili v poslovnih bankah ali v podobnih finančnih organizacijah zaposleni."
14,"Pa je najbrž kljub temu normalen postopek, da je na politični ravni predlog usklajen."
4,To se ni zgodilo.
28,"Po zakonu je Predsedstvo tisto, ki predlaga in mislim, da bi bilo zelo korektno od Predsedstva, če bi tak kandidacijski postopek tudi vodilo in potem predlagalo usklajen predlog."
11,"Sedaj je kar je, glasovali pač bomo in naj odločijo poslanci."
1,Hvala.
1,Hvala.
9,Ker ne vidim več - oprostite še gospod Mojmir Ocvirk.
46,"Spoštovani, glede na to, da nam je vsem jasno, da bodo poslanci odločili tudi glede na to, kako bodo pač pritisnili na gumb in da je to tudi njihova pravica, se mi zdi pametno vendarle opozoriti na tem mestu na neko dejstvo, pred katerim vendarle stojimo."
70,"To dejstvo je, da je monetarna politika oziroma spremembe, ki jih pričakujemo v naslednjem tednu, ali pa še mogoče kakšen dan pozneje, ena izmed tistih sprememb, za katere jaz sicer osebno mislim, da je pač sprememba, ki smo ji najbližje, katero pravzaprav realno lahko zelo učinkovito tudi izpeljemo, in pot do te spremembe je tudi naša odločitev, da danes sprejmemo ta svet, ki so nam ga danes dali v odločanje."
13,"Problem, ki se mi zastavlja na tem mestu, je seveda, jasno, političen problem."
49,"Ali si upamo tudi danes zaustaviti pot v spremembe, ki nas čakajo in na ta način še tisto, kar imamo na nek način - vsaj jaz imam tak občutek - pripravljeno za samostojno Slovenijo in vse tisto na nek način poskušamo zavreti in odlagati v obdobje, ko bomo pripravljeni to storiti."
41,"Mislim, da je ta odločitev resnično politična, tako kot tudi predstavniki Demosa tu zagovarjajo, in to je odločitev, ki nam lahko konec koncev - se se za njo danes odločimo - prinese - po mojem prepričanju - samo dobro za naše gospodarstvo in monetarno politiko."
6,Pa še nekaj drugega moram reči.
27,"Imam občutek, da se bo po zakonu o privatizaciji, vsa diskusija okoli imenovanja raznih svetov, novih menagementov, podjetij, ki so sedaj v družbeni lasti, dogajalo približno takole."
2,Hvala lepa.
2,Hvala lepa.
3,"Gospod Golija, prosim."
29,"Jaz bi k omenjeni razpravi dodal samo še to, da je bil predlog poslan zelo pozno; šele 17. smo ga dobili od vodij poslanskih klubov in smo težko reagirali."
21,"Mi predlagamo, da se ta predlog zavrže in da se do naslednje skupne seje, to bo 7., pripravi nov usklajen predlog."
26,"Razen tega smo danes, ko smo sprejemali stališča in sklepe, v teh stališčih zapisali, da lahko guverner Narodne banke še naprej opravlja to funkcijo sveta banke."
19,Razen tega bi povedal še to: naša stranka in mi smo se celo leto zavzemali za lasten monetarni sistem.
30,"Smo med prvimi, ki smo to vedno poudarjali in smo še danes na tem stališču, da ta projekt lastne monetarne politike mora iti in se bomo tudi za to zavzemali."
16,"Mislim pa, da če danes tega ne sprejmemo, da s tem projekt osamosvojitve ne bo ogrožen."
25,"Guverner Narodne banke Slovenije ima pooblastilo, da lahko dela v imenu Sveta Narodne banke, lahko pa tudi Predsedstvo do naslednje seje pripravi nov usklajen predlog."
2,Hvala lepa.
2,Hvala lepa.
4,Gospod Jaša L. Zlobec.
2,Lep pozdrav.
18,"Takšnega sprenevedanja kot sta ga pokazala kolega Golija in kolega Zagožen, pa res že dolgo časa nisem srečal."
20,"Komisija je soglasno sprejela ta predlog, s tem, da sta dva člana predlog sicer podprla, izrazila sta pa načelen pomislek."
28,"Kakšna neverjetna rahločutnost je zgrabila naenkrat poslance Demosa, ker kadarkoli komisija z večinskim mnenjem nekaj sprejme, se pravi, če je opozicija proti, o kakšen iskanju soglasja ni govora."
28,"Ko smo na kolenih prosili ob najbolj ključnih zakonih kot je lastninjenje, da pridemo do soglasja, ste se samo hihitali in rekli, saj na koncu bomo pa glasovali."
5,Tukaj pa naenkrat taka rahločutnost.
7,"Lepo vas prosim, vsaj sprenevedati se ne!"
24,"Pojdite gor in povejte odkrito in moško, kaj hočete, ne pa tu kazati mehko srce, o katerem ni v resnici ne duha ne sluha."
2,Hvala lepa.
2,Gospod Šter.
12,"Resnici na ljubo je treba povedati, da komisija to ni odločila soglasno."
2,Hvala lepa.
9,"Ker ne vidim, da bi želel še kdo razpravljati ..."
3,"Prosim, gospod Jakič."
3,Hvala za besedo.
27,"Jaz bi vam lahko govoril zdaj, kaj si mislim o tem zboru vsaj deset minut, pa bi seveda bil prekinjen s pripombo, da po poslovniku nekoga žalim."
23,"Toda vseeno, zdaj je pa seveda zavrelo tudi meni, in gospod Lampret, zopet se bo skanalizirala energija na vas kot podpisnika te komisije."
13,"To, kar je pa gospod Šter zdaj na koncu rekel, je pa višek."
36,"Namreč, vi ste podpisali ta papir, upam, da je podpis pristen, da ni zoper nekega ponaredka v tej dvorani in zato bi vas vprašal, kaj pomeni, da sta podprla oba člana, da pa sta imela pomisleke."
1,Hvala.
2,Hvala lepa.
2,Gospod Žakelj.
4,"Hvala lepa, gospod podpredsednik."
21,"Ne vem, če bo ta moja diskusija kaj prispevala in tudi ne vem, če je pravi trenutek, da na nekaj opozorim."
17,"Je pa stvar, po moji sodbi, take narave, da mi poklicna vest in pripadnost poklicu, to nalaga."
60,"Namreč, za kaj gre: opažam zadnje čase, po javnem zavzemanju dr. Pirnata, dr. Zagožna in prvega človeka naše vlade, da je ekonomsko znanost in ekonomsko stroko, skozi to pa tudi posameznike, uvrstil nestrokovnjake, v strokovnjake za nacionalizacije, čeprav je tu med nami nekaj, ki so po vojni, kolikor mi je znano, vešče to počeli in imajo danes kvalifikacijo za to."
33,"Težko pa je pristati na to in ne reči, da se ne strinjajo pač zato, ker so tu tri imena iz ekonomske stroke, ki so v različnem času svojega intelektualnega zorenja pomenili različno."
18,"Bajtov inštitut, poenostavljeno rečeno, je njega dni veljal za mnoge za disidentskega, za odporniškega, zoper samoupravljavsko ekonomsko naravnanost."
39,"Iz tega instituta je tudi prišel spoštovani kolega dr. Mencinger, ki je bil zvezda in pravzaprav steber, na katerem se je gradil nov ekonomski koncept in vsi, ki smo poznali njegovo stališče zadnjih 20 let, smo to gotovo podpirali."
10,"V trenutku, ko je podvomil v zveličavnost projekta, je anatomiziran."
23,"Drugi avtor, mag. Bole, je gotovo eden najbolj pronicljivih analitikov in najbolj plodovit pisec zadnjega časa, berite gospodarska gibanja tega inštituta, prav tako."
29,"Človek, ki je ves čas opozarjal analitično, dokumentacijsko in z moderno metodologijo, kaj se v slovenskem gospodarskem prostoru in jugoslovanskem dogaja, je tudi anatemiziran zaradi člankov v zadnjem času."
40,"Tretje ime, prof. Ribnikar, ki nikdar ni sodeloval v politiki, razen v tistem glasovanju, ki je nekaterim znano, eden redkih strokovnjakov za finance, ki mu še v tujih referentnih časopisih kaj objavijo, je zaradi njegovega pogleda na lastninjenje tudi anatomiziran."
48,"Kot človek, ki 20 let že spremlja to stroko in mnoge od blizu pozna, moram povedati, naj se zgodi dvom še z dvemi, tremi, štirimi imeni slovenske ekonomske, jutri pa bržčas iz pravne in ne vem katere znanosti, potem res ne vem, na čem bomo gradili svojo prihodnost."
2,Hvala lepa.
6,Gospod Lampret je prosil za repliko.
1,Spoštovani!
10,"Samo to sedaj vem, ali smo poslanci pismeni, ali ne."
3,Točno je napisano!
9,"Nikjer ni napisano, daje soglasno, ampak ""z večino glasov""."
17,"En glas je bil proti, to lahko povem, saj je v zapisniku, ki se ga lahko dobi."
12,"Glede ločenega mnenja pa je tudi točno napisano, kar je bilo rečeno."
29,"Če se spomnite, ko smo volili Izvršni svet Skupščine Republike Slovenije, je bilo tudi ločeno mnenje glede primernosti za Bavčarja in Janšo, pa ni bilo nobenega cirkusa zaradi tega."
22,"Nikjer pa ni nobeden prepovedal, da po poslovniku nekdo ne sme dati ločenega mnenja, ki ga zahteva in da gre v zapisnik."
2,Hvala lepa.
2,Hvala lepa.
2,Dr. Zagožen.
16,"Naj povem, da bom predlagal ponovno preverjanje sklepčnosti, zaradi tega, da bi bila ta razprava legitimna."
3,Hvala za besedo.
34,"Jaz bi gospoda Žaklja vendarle opozoril, da obstaja tudi nek strokovni pluralizem in da ne verjamem, če bi našli v Sloveniji zelo veliko ekonomistov, ki bi imeli do nekega strokovnega problema popolnoma ista stališča."
15,"Posebno pa ne, ko gre za tako področje, kot je politika; gre za monetarno politiko."
52,"In tu očitati, da kdorkoli neke strokovnjake anatemizira zaradi pomislekov, če obstajajo, recimo, trije različni koncepti lastninjenja in politika izbere enega od treh - vseh treh prav gotovo ne more, so pa različni - potem v vsakem primeru - o vašem - anatemizira vsaj dva koncepta in s tem dve skupini strokovnjakov, ki za tem stojita."
12,"Tako da, prosim, ne s takimi očitki, ker mislim, da niso upravičeni."
7,Bom pa zaradi tega postavil eno vprašanje.
15,"Ne bom povedal niti vira informacije, najraje tudi ne bi - če boste zahtevali, pa bom."
25,"Trije predlagani kandidati naj bi postavili pogoj, da so izvoljeni v skupini, ali pa nobeden od njih ne bo sprejel mesta v Svetu Banke Slovenije."
26,To pa je najbrž že politično občutljivo vprašanje: ali torej trije strokovnjaki hočejo kot lobi priti v Banko Slovenije in z neko svojo monetarno politiko prevladati.
5,"Prosim, da razmislite o tem."
1,Hvala.
2,Hvala lepa.
3,"Prosim, gospod Jug."
33,": Pojasnil bi kolegom liberalom: prej, ko smo sprejemali zakon o Banki Slovenije, smo prisegli na neodvisnost, samostojnost centralne banke, tako kot kristjani na Biblijo: da se ne bo politika vmešala v te zadeve."
30,"Sedaj, ko smo pa to naredili in nekaj predlagamo, sedaj pa hočemo skozi stranska vrata vsaj svojo politiko vtakniti notri, ker smatramo, da bo centralna banka tako kot delitev ozimnice."
8,"Fantje moji, tu smo pa vsi skupaj pogrešili!"
22,"Zato predlagam, da se podpre kandidaturo teh ljudi, ker Banka Slovenije mora biti od vseh nas tukaj neodvisna v kreiranju svoje politike."
4,In zato tudi odgovarjajo.
2,Hvala lepa.
19,"Drugače bomo pa tako naredili - malo po kmečko rečejo, da bomo ""kot svinja z mehom"" delali s tem denarjem."
7,"Vi liberalci, pa govorite o dobrem denarju."
5,Ne mešati politike z denarjem.
9,"Gospod Kopač je bil, a se je odpovedal razpravi."
10,"Ali se strinjate z menoj, da preverimo sklepčnost pred tem?"
6,Sedaj je malo nerodno. - Gospod Peterle.
1,Spoštovani!
24,"Tistim, ki se še nismo oglasili, je skoraj postalo nerodno, ker bo izpadlo, da se tisti, ki ne govori tukaj, ne zanima za stvar."
48,"Glejte, kljub temu, da smo sprejeli v enem od prejšnjih sklepov, da ima guverner pooblastila, dokler ne bo sveta, bi - izhajajoč iz pomembnosti tega gremija za delo banke in te države v celem - zastopal stališče, da dajmo o tem, po vsem tem, kar se je zgodilo, vendarle glasovati."
77,"Za mene je pomembno, tudi če ni na vseh stopnjah prišlo do običajnega izražanja vseh strank o teh kandidaturah, je vendar, potem ko je normalno proceduralno guverner posredoval svoje predloge Predsedstvu in je Predsedstvo po obravnavi dalo to potem tudi v Skupščino, je vendar tam skupščinska komisija to obdelala in potrdila - nič nenavadnega; z enim glasom proti ali vzdržanim, ne vem, ampak ni bilo soglasno, kot pravice - in naj se pač ta različnost izkaže tudi pri glasovanju."
33,"Torej s stališča vlade nismo za to, da bi odlagali to na zadnji dan, ker se lahko na zadnji dan tudi še kaj pokvari, ali kaj najde, kar bi nas zavrlo v odločanju."
14,"In nisem za to, da bremenimo prvega človeka Banke Slovenije s tako veliko odgovornostjo."
27,"Naj se pokaže danes: če kdo ne bo prišel skozi, bo pač guverner oziroma se bo procedura v enem tednu obnovila in bo Predsedstvo dalo nov predlog."
14,"Vemo pa: tisti, ki zastopa ""za"" ali ""proti"", bo pač to na glasovanju izrazil."
8,"Torej, jaz nisem za to, da odložimo glasovanje."
2,Hvala lepa.
17,"No, ker ne vidim, da bi želel še kdo razpravljati, bi preden sploh kaj predlagam, preveril sklepčnost."
7,Sedaj je še gospod Školč dvignil roko.
5,"Vseeno prosim, da ugotovimo sklepčnost."
16,"Najprej prosim Družbenopolitični zbor - 64 navzočih, Zbor občin - 51 navzočih in Zbor združenega dela 37 navzočih."
4,Še enkrat ugotavljamo prisotnost!
6,Prosim Zbor združenega dela - 44 navzočih.
2,Še enkrat!
10,"Družbenopolitični zbor - 61, Zbor občin - 52, Zbor združenega dela - 39."
10,"Predlagam, da še enkrat ugotovimo prisotnost v Zboru združenega dela."
6,"Predlog je, da še enkrat ponovimo!"
11,"Najprej Družbenopolitični zbor - 60, Zbor občin - 49, Zbor združenega dela - 41."
13,"Če sem prav videl, se je prej javil za razpravo še gospod Školč."
1,Prosim.
2,Hvala lepa.
5,Moj predlog je zelo enostaven.
23,"Ker sem jaz gospoda Peterleta razumel skrajno nedobronamerno - da se ne bo kdo trudil replicirati - predlagam, da glasujemo o teh ljudeh v paketu."
16,"Ta stvar je mogoča in smo svojčas že tudi glasovali o, recimo nekem telesu v paketu."
12,"Spomnite se glasovanja o vseh komisijah, spomnite se glasovanj o vseh svetih."
23,"Drugače pa se mi zdi, da še vedno velja tisti poziv, da pač poveste, kaj si mislite o tistih ljudeh, ki niso primerni."
32,"Meni je zelo nerodno, da bomo tukaj na tak način v usklajenem predlogu ugotovili, da mogoče vsi niso šli skozi in da se bo Predsedstvo spet s tem zabavalo in usklajevalo predlog."
6,"Jaz mislim, da je to mogoče."
4,Hvala lepa. gospod Tomažič.
14,"No, takšen način glasovanja seveda nima nobene podlage v poslovniku in je pravzaprav smešen."
4,Kakšne volitve so to?!
16,"Na primer, jaz vem, da bom glasoval takole: s petimi se strinjam, z enim se ne."
6,In podobne kombinacije imajo drugi poslanci.
12,"To bi bilo čudno izsiljevanje sedaj, da bi morali za vse glasovati."
7,"Tako mislim, da je to absolutno nesprejemljivo."
2,Hvala lepa.
2,Žarko Pregelj.
4,"Predlagam, da glasujemo tajno."
2,Hvala lepa.
21,"Ker ni več razprave, bi predlagal, da odločimo o dveh predlogih, ki sta bila sedaj - razen predloga Predsedstva Republike Slovenije - tukaj."
9,"Pri je predlog gospoda Golije, da se glasovanje odloži."
18,"On je sicer dejal, da to preložimo na naslednjo sejo, 7.10., vendar moram povedati, da takšne seje. ni."
9,"Torej lahko velja samo predlog, da se glasovanje odloži."
11,Ali bi se gospod Golija strinjal s tako spremenjenim predlogom sklepa?
3,Strinjal bi se.
8,"Torej predlagam, da se glasuje o tem sklepu."
14,"Ker se prisotnost ni spremenila (vsaj jaz nisem videl, da bi kdo odšel), sprašujem?"
8,"Kdo je za predlog, da se glasovanje odloži."
3,Kdo je za?
3,Kdo je proti?
4,Kdo se je vzdržal?
19,"Na glasovanje dajem še drugi predlog, to je predlog gospoda Žarka Preglja, in sicer, da se glasovanje opravi tajno."
9,"Kdo je za to, da se glasovanje opravi tajno?"
3,Kdo je proti?
4,Kdo se je vzdržal?
6,"Ugotavlja, da predlog ni bil sprejet."
4,Torej prehajamo na glasovanje.
23,"Mislim, da tega predloga (menda se misli na predlog g. Školča) - vsaj po tukajšnjem mnenju - ne morem dati na glasovanje, ker ni osnove."
10,"Ne vem, če sploh smemo dati tak predlog na glasovanje."
3,Gospod Žarko Pregelj.
30,"V kolikor me spomin ne vara, smo že večkrat imeli pri podobnih zadevah proceduro, ko je predsednik zbora oziroma tisti, ki je vodil sejo, vprašal, če kdo zahteva tajno glasovanje."
13,"No, ker to še ni bilo vprašano, se javljam in zahtevam tajno glasovanje."
10,"Brskam po poslovniku - moram priznati, da na pamet ne vem."
10,"""O izvolitvi predsednika in podpredsednika Skupščine - ali je to analogija?"
62,"- ter predsednika Izvršnega sveta Skupščine Republike Slovenije se glasuje tajno, razen če je posamezen zbor na predlog delegatov zbora sklenil, da se glasuje javno."" - Dalje: ""O izvolitvi drugih funkcionarjev, ki jih voli Skupščina, se glasuje javno, razen če je posamezen zbor na predlog predsednika zbora in delegatov zbora sklenil, da glasuje tajno."" Mi smo sklenili, da ne glasujemo tajno, zatorej glasujemo javno."
11,"Ker smo končali z razpravo, predlagam, da še enkrat preverimo prisotnost!"
12,"Prosim Družbenopolitični zbor - 61, Zbor občin 47 in Zbor združenega dela - 40."
18,"Izgleda, da moramo še enkrat ponoviti, ali mi dovolite, da poskusimo samo za Zbor združenega dela še enkrat?"
5,"Ne, to je vse skupaj."
14,"Še enkrat prosim sklepčnost: Družbenopolitični zbor 62, Zbor občin - 52, Zbor združenega dela - 38."
4,Očitno nas ni dovolj!
20,"Predlagam - in to zadnjič - da še enkrat poskusimo ugotoviti sklepčnost; če ne bo uspelo, bomo pač ugotovili, da smo nesklepčni."
14,"Prosim še enkrat: Družbenopolitični zbor - 59, Zbor občin - 51, Zbor združenega dela (tretjič) - 42."
4,"Ugotavljam, da smo sklepčni."
12,"Gospod Golija, mislim, da smo z razpravo končali in prehajamo na glasovanje."
5,Ali boste pojasnili svoj glas?
8,"Ugotovili smo, da so vsi trije zbori sklepčni."
9,Na glasovanje dajem predlog za imenovanje mag. Velimirja Boleta.
5,Kdo je za ta predlog?
3,Kdo je proti?
4,Kdo se je vzdržal?
11,"Ugotavljam, da je mag. Velimir Bole imenovan v Svet Banke Slovenije."
8,Glasujemo o predlogu za imenovanje gospoda Andreja Hazabenta.
5,Kdo je za ta predlog?
3,Kdo je proti?
5,In kdo se je vzdržal?
11,"Ugotavljam, da je gospod Andrej Hazabent imenovan v Svet Banke Slovenije."
8,Na glasovanje dajem predlog za imenovanje Jurija Kleindiensta.
3,Kdo je za?
3,Kdo je proti?
3,Kdo je vzdržan?
11,"Ugotavljam, da je gospod Jurij Kleindienst imenovan v Svet Banke Slovenije."
10,Na glasovanje dajem predlog za imenovanje prof. dr. Jožeta Mencingerja.
3,Kdo je za?
3,Kdo je proti?
3,Kdo je vzdržan?
12,"Ugotavljam, da je prof. dr. Jože Mencinger imenovan v Svet Banke Slovenije."
10,Na glasovanje dajem predlog za imenovanje prof. dr. Ivana Ribnikarja.
3,Kdo je za?
3,Kdo je proti?
4,Kdo se je vzdržal?
12,"Ugotavljam, da je prof. dr. Ivan Ribnikar imenovan v Svet Banke Slovenije."
2,In končno.
9,Na glasovanje dajem predlog za imenovanje gospoda Borisa Zakrajška.
3,Kdo je za?
3,Kdo je proti?
3,Kdo je vzdržan?
11,"Ugotavljam, da gospod Boris Zakrajšek ni imenovan v Svet Banke Slovenije."
12,"Oprostite, prisotnih je 152 delegatov in eden več od polovice je 77."
7,Ker je dobil gospod Zakrajšek 74 glasov...
13,"Torej, tukaj je prisotnih 152 delegatov; po poslovniku mora dobiti večino navzočih glasov."
14,"Ker ni dobil večine navzočih glasov, gospod Zakrajšek ni imenovan v Svet Banke Slovenije."
6,S tem smo končali današnjo sejo.
5,Zahvaljujem se in lahko noč.
