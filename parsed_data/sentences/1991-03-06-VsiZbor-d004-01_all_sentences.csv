43,"Spoštovane poslanke, spoštovani poslanci, gospe in gospodje, pričenjamo 4. delovno skupno sejo vseh treh zborov Skupščine Republike Slovenije, na kateri bomo obravnavali predlog zakona o zasebnem delu in predlog odloka o spremembi odloka o sestavi in številu članov Zakonodajnopravne komisije Skupščine Republike Slovenije."
64,"Glede na to, da se skupna komisija ni poenotila glede oblikovanja sporazumnega predloga glede 2. odstavka 3. člena zakona o zasebnem delu oz., ker ni bil sprejet sporazumen predlog skupne komisije vseh treh zborov pri predlogu odloka, se na podlagi 4. odstavka 73. amandmaja k Ustavi Republike Slovenije o predlogu zakona in predlogu odloka odloča na skupni seji vseh treh zborov Skupščine Republike Slovenije."
14,"Najprej bomo odločali o predlogu zakona o zasebnem delu, nato pa o predlogu odloka."
20,Predlog zakona o zasebnem delu smo uvrstili na dnevni red delovne skupne seje na zahtevo Družbenopolitičnega zbora Skupščine Republike Slovenije.
32,Predlog odloka o spremembi odloka o sestavi in številu članov Zakonodajno-pravne komisije Skupščine Republike Slovenije pa smo uvrstili na dnevni red te delovne skupne seje na zahtevo Zbora občin Skupščine Republike Slovenije.
36,"Preden preidemo na odločanje o spornih vprašanjih pri predlogu zakona o zasebnem delu, moramo ugotoviti sklepčnost te skupne seje glede na 135. člen poslovnika, na kateri je potrebno, da je navzoča večina vseh delegatov vsakega zbora."
23,"Kadar zbori odločajo na skupni seji, veljavno sklepajo z večino vseh delegatov vseh zborov na seji ob pogoju sklepčnosti, kakor sem prej povedal."
13,"Zato ugotovimo torej, koliko je prisotnih najprej poslank in poslancev iz Družbenopolitičnega zbora."
7,"Prosim Družbenopolitični zbor, da pritisnete na tipke!"
18,"Predlagam, da to ponovimo, ker naj bi bil po podatkih službe zbor sklepčen in morda niste vsi tukaj."
9,"Družbenopolitični zbor, lepo prosim, da pritisnete vsi na tipko!"
10,"Vse tako kaže, da Družbenopolitični zbor za zdaj ni sklepčen."
5,Poglejmo med tem druga zbora.
4,"Prisotnost Zbora občin, prosim!"
5,Poglejmo še Zbor združenega dela!
5,Druga zbora sta torej sklepčna.
17,"Iz Družbenopolitičnega zbora je prišla še ena delegatka, medtem še štirje, pa bo tudi ta zbor sklepčen."
6,Za ta čas pa počakajmo tukaj.
16,"Delovnih teles je precej na delu, pa še usklajevalna skupina, kjer sta pa samo druga zbora."
7,"Če dovolite, preverimo ponovno prisotnost Družbenopolitičnega zbora."
4,"Samo trenutek, da izbrišem."
8,"Prisotnost Družbenopolitičnega zbora, prosim vse, da pritisnete tipko!"
1,Dobro.
14,"Se pravi, tudi Družbenopolitični zbor je sklepčen, ostala dva sta bila že prej sklepčna."
17,"Ugotavljam, da je navzoča večina vseh delegatov vsakega zbora in je s tem podana sklepčnost skupne seje."
12,Prehajamo na odločanje O SPORNIH VPRAŠANJIH PRI PREDLOGU ZAKONA O ZASEBNEM DELU.
10,Vsi trije zbori so v enakem besedilu sprejeli naslednje amandmaje.
36,"Amandmaje Zakonodajno-pravne komisije k 1., 3., 4., 6. členu, k temu členu 2 amandmaja, k 8., 11., nato dva amandmaja k 13. členu, k 15. členu, k 5 poglavju, k 22., 25., 27. in 29. členu."
14,"Nato amandmaje Odbora za podjetništvo in obrt k 2., 7., 17. in 24. členu."
19,"Amandmaje delegatke Družbenopolitičnega zbora Metke Mencin in delegata Zbora združenega dela Romana Jakiča k 10., 12. in 20. členu."
18,Amandma Odbora za kulturo in varstvo kulturne dediščine k 29. členu in amandma usklajevalne skupine k 9. členu.
20,"Kot sporno vprašanje je ostal amandma Zbora združenega dela k 3. členu, ki glasi: drugi odstavek 3. člena se črta."
20,"S tem so povezani tudi redakcijski popravki v 13. in 21. členu, pri obeh teh členih se črtata zadnji alinei."
24,"Besedilo tega drugega odstavka 3. člena se glasi: ""Zasebnik lahko redno opravlja dejavnost tudi postransko pod pogoji in na način, določenimi s tem zakonom."
30,"Postransko ne sme opravljati istega dela, kot ga opravlja v rednem delovnem razmerju, če za to nima soglasja delodajalca."" Kot smo slišali, sporni amandma zahteva, da se ta odstavek črta."
6,Zakonodajno-pravna komisija tega amandmaja ni podprla.
10,"Menila je, da mora zakon urediti tudi opravljanje postranske dejavnosti."
10,V Republiki Sloveniji že preko 10.000 občanov opravlja postransko dejavnost.
15,S črtanjem te določbe takšna dejavnost ne bo obdavčljiva in se bo opravljala na črno.
7,"Tako je mnenje Zakonodajno-pravne komisije, kratko povzeto."
32,"Prav tako tega amandmaja ni podprl Izvršni svet Skupščine Republike Slovenije, ki meni, da v danem trenutku ni smotrno ukinjati možnosti opravljanja dejavnost kot postranski poklic, saj bi s tem pospešili šušmarjenje."
31,"Z ustrezno davčno zakonodajo je potrebno doseči izenačen položaj vseh gospodarskih subjektov ter s soglasjem delodajalca, ki se mora priložiti, da se izda dovoljenje za opravljanje popoldanske dejavnosti, preprečiti nelojalno konkurenco."
26,"Skupna komisija vseh treh zborov za pripravo sporazumnega predloga zakona o zasebnem delu, se ni poenotila glede oblikovanja sporazumnega predloga v zvezi z ureditvijo popoldanske dejavnosti."
48,"Medtem ko so posamezni člani podprli predlog oz. amandma Odbora za podjetništvo in obrt k drugemu odstavku 3. člena, s katerim se v celoti črta določilo, ki ureja opravljanje dopolnilo na dejavnosti, pa so drugi vztrajali pri tem, da se sprejme opredelitev, kot je predlagana v besedilu zakona."
38,"Na skupni komisiji so bili predstavljeni razlogi in utemeljitve, ki govorijo v prid opredelitvi popoldanskega dela v zakonu, nanašajo se predvsem na večjo kontrolo nad opravljanjem te dejavnosti, pridobivanje prihodkov občine oz. republike, odpravljanje šušmarstva in tako dalje."
14,"Hkrati pa so bili predstavljeni tudi razlogi, ki utemeljujejo ukinitev takega načina opravljanja dejavnosti."
21,"S prepovedjo popoldanske obrti se bodo postopno sprostila delovna mesta, ki jih nosilci popoldanske obrti zasedajo, v podjetjih in tako dalje."
16,"Torej, na tej skupni seji odločamo le o spornem amandmaju in o predlogu zakona v celoti."
16,"Razprave o teh amandmajih ni, je pa ta možnost, da pred glasovanjem vsak obrazloži svoj glas."
11,"Preden preidemo na glasovanje, gospod Rogina se je prijavil k besedi."
3,"Predsedujoči, lepa hvala!"
15,"Spoštovane poslanke in poslanci, želim obrazložiti, kako bom glasoval za amandma in kako za zakon."
18,"Ob trditvah namreč, da ta zakon prepoveduje oziroma ta amandma popoldansko obrt, moram reči, da to ni res."
16,"S tem, ko ne rečemo nič o popoldanski obrti v tem zakonu, to ne pomeni prepovedi."
19,"Trdim, da samo branžni zakoni lahko strokovno opredelijo, kje je možno in dovoljeno opravljati popoldansko obrt in kje ne."
28,"Trditev, da se bo pojavilo šušmarstvo, je iz trte zvita, ker mora to področje reševati zakon o dohodnini, ki naj državljane pripravi do tega, da bodo zbirali račune."
35,"Zato bom glasoval za sprejem amandmaja, se pravi črtanje drugega odstavka 3. člena in se s tem zavzemam, da se v krovnem zakonu popoldanska obrt sploh ne opredeljuje in se s tem tudi ne prepoveduje."
9,"Hkrati bom povedal tudi, kako bom glasoval o zakonu."
7,Glasoval bom proti zakonu o zasebnem delu.
20,"Po moji presoji pomeni to restavracijo sistema iz leta 1967, ko smo ločevali zadeve na ""udruženi rad"" pa ""lični rad""."
27,"Rezultat prvega je bil zakon o združenem delu, rezultata o drugem pa ni bilo, ker se družba ni mogla dogovoriti, kaj sploh hoče od tega zasebnega dela."
87,"Zdi se mi najbolj nesmiselno danes ločevati po tem, čigavo je kaj, ampak po tem, kako bomo kaj delali. poleg tega ne morem prenesti takih neumnosti, kot je danes omejevati število zaposlenih na 20 itd., saj bomo s tem uničili še tisto malo delovno intenzivne dejavnosti, ki so, ob dejstvu, da vemo, da dve tretjini obrti danes nima zaposlenih delavcev in da vsi, ki so od teh 32.000, so skoncentrirani pri 1/3 zasebnikov in še to hočemo uničiti, zato ne morem drugega kot glasovati proti temu zakonu."
1,Hvala.
2,Hvala lepa.
4,Gospod Kopač ima besedo.
2,"Spoštovane, spoštovani!"
24,"Rad bi vam razložil, zakaj bom glasoval za zakon in proti amandmaju Odbora za podjetništvo in obrt oziroma kasneje za amandma Zbora združenega dela."
23,"Zakon o zasebnem delu, takrat davno se je še imenoval zakon o samostojnem osebnem delu, je prišel v skupščinsko proceduro jeseni leta 1989."
56,"Ta zakon je splošni statusni registrski zakon torej lex generalis, ki naj bi tako kot na eni strani zakon o podjetjih in zakon o zavodih za pravne osebe določal splošne pogoje za opravljanje dejavnosti in še enkrat poudarjam splošne, ne posebne za vse fizične osebe, torej za zasebnike za katere posebne pogoje poslovanja opredeljujejo področni zakoni."
3,Torej lex specialis.
24,"Področni zakon lahko drugače kot splošni zakon opredeli tudi določbe, ki so že opredeljene v splošnem zakonu, tudi v zvezi s popoldanskim opravljanjem dejavnosti."
43,"Sedaj je možno biti zasebnik na področju tako imenovanih gospodarskih dejavnosti, kjer danes obstaja obrtni zakon, ki ni nič drugega, čisto nič drugega, kot statusni in registrski zakon za področje tako imenovanih gospodarskih dejavnosti, pravi obrtni zakon pa izvršni svet zdaj šele pripravlja."
44,"Možno je biti zasebnik na področju kulturnih dejavnosti, kjer imamo zakon o samostojnih kulturnih delavcih, možno je biti še zasebni ribič po zakonu o ribištvu, zasebni arhitekt po zakonu o graditvi objektov, advokat po zakonu o pravni pomoči in mislim, da je to vse."
43,"Ni pa moč biti zasebni zdravnik, zasebni učitelj, akviziter, duhovnik, smetar, znanstvenik, inovator, geodet, novinar, vedeževalec, varuška, detektiv in še in še je dejavnosti, ki jih ni moč registrirati, za katere ni moč pisati računov, naročilnic, za katere torej ni možno normalno poslovanje."
70,"Tudi socialna varnost teh ljudi ni možna in samo če bi skupnost pokojninskega in invalidskega zavarovanja upoštevala obstoječo zakonodajo, bi vsi ti ljudje, ki že opravljajo te vrste dejavnosti; torej duhovniki, inovatorji in še nekaj takih je, svobodni novinarji, npr. ostali brez socialne varnosti, ker skupnost pokojninskega in invalidskega zavarovanja krši zakon, ko jih sploh socialno zavaruje, ker nimajo registrirane dejavnosti in je ne morejo imeti, ker ni zakonske podlage."
9,Zakonsko podlago pa seveda nudi zakon o zasebnem delu.
20,"Ocenjujem, da je takih ljudi, ki bi se takoj, ko bo to možno, registrirali kot zasebniki v Sloveniji kakšnih 10.000."
22,"Prejšnji režim je z vso močjo nasprotoval temu zakonu, zakonu o samostojnem osebnem delu oziroma kasneje o zasebnem delu iz znanih razlogov."
12,Do nerazumljivega nasprotovanja in zavlačevanja pa je prišlo tudi v novi skupščini.
10,"Izvršni svet, kot ste slišali sedaj, zakon podpira, hvala bogu."
21,"Doslej smo v mučni razpravi s številnimi amandmaji rešili vse dileme, razen ene, in to je dopolnilno oz. postransko opravljanje dejavnosti."
26,"Danes bomo glasovali o amandmaju, ki je že bil predstavljen, s katerim naj bi bila določba o dopolnilnem opravljanju dejavnosti črtana iz zakona o zasebnem delu."
8,"Predlagatelji zakona, štirje poslanci, na to ne pristajamo."
29,"Skupino, ki si želi prepovedati dopolnilno opravljanje dejavnosti moti en, ožji del te kategorije, kategorije popoldanskega opravljanja dejavnosti in to je popoldanska obrt, kar ni vse popoldansko opravljanje dejavnosti."
14,Popoldanska obrt je torej dopolnilno opravljanje dejavnosti samo na področju tako imenovanih gospodarskih dejavnosti.
21,"Osebno to dojemam kot željo po prepovedi obstoja konkurence in prepričan sem, da bo to zelo zelo slabo iz naslednjih vzrokov:"
24,"1. Najprej, konkurenco mislim, da potrebujemo tudi med zasebniki, niso nobeno posebno sveto telo, ki bi si pravila tržne igre lahko določalo po svoje."
7,2. Ustava daje vsakomur pravico do dela.
35,"3. V Sloveniji je ta trenutek 10.500 t.i. popoldanskih obrtnikov in če bo možnost registriranja fizičnih oseb razširjena še na druge dejavnosti, ki danes nimajo zakonske podlage, bo dopolnilnega opravljanja dejavnosti še mnogo več."
14,"Tako bo seveda mnogo več ljudi, ki si bodo lahko zaslužili dodaten kos kruha."
33,"No, če bi te ljudi prepovedali, prepovedali, tako da jih danes ne bi imenovali v zakonu o zasebnem delu in da bi jih v obrtnem zakonu, ki je v skupščinski proceduri prepovedali, potem ....."
18,"Gospod Kopač, še pol minute, potem bo pa pet minut preteklo in na pet minut je omejena razprava."
11,"Eno minuto bi vas prosil, če lahko kršim za pol minute."
14,"Del teh ljudi bi postal vzporedni podjetnik, torej ustanovili bi družbo z omejeno odgovornostjo."
17,"Del bi šel med šušmarje, nekatere dejavnosti bi popolnoma izumrle, npr. male trgovine v demografsko ogroženem območju."
34,"Poleg tega je resen argument za to, da ohranimo to vrsto ljudi in da jo dodatno razvijamo to, da kolikor je meni znano, 10.500 slovenskih popoldanskih obrtnikov plačuje več davkov kot 33.000 slovenskih obrtnikov."
35,"Zato sem za to, da se eksplicitno dovoli popoldanska dejavnost, da pustimo, da počasi zamre, ker je potrebno soglasje delodajalca in bo teh soglasij vse manj, nekatere dejavnosti pa se bodo vedno opravljale le popoldansko."
3,Na primer akviziterstvo.
10,"Gospod Kopač, čas je potekel, lepo prosim, da zaključite razpravo."
27,"Tega zakona ne potrebujem jaz, potrebuje ga zelo veliko število Slovencev in zato vas prosim, da ste usmiljeni, da jim pustite, da začnejo delati in plačevati davke."
2,Hvala lepa.
2,Hvala lepa.
5,Naslednji ima besedo gospod Feltrin.
4,"Spoštovano predsedstvo, spoštovani zbor!"
4,"Franci Feltrin, Zeleni Slovenije."
23,"Zelo me veseli, da nekateri kličejo boga na pomoč, da bo župnikom dal pravico, da obstajajo, mislim, da do zdaj ga niso klicali."
50,"Ne razumem, da iz večine tistih strani prihaja pobuda za popoldansko obrt, v tem trenutku, ko se vsi zavzemamo oz. se prav oni zavzemajo za socialni problem toliko brezposelnih v Sloveniji, in prav zadnje besede gospod je Kopač povedal, da 10.500 ljudi čaka in da so tako velik davek plačali."
15,"Mene zanima, če 10.500 ljudi dopoldan dela zelo kvalitetno v podjetjih; vemo, kako podjetja obstajajo."
23,"Sem za to, da se tem ljudem dovoli, ker so strokovnjaki, v podjetju delati tudi 12 ur, da bomo izvlekli vsa podjetja ven."
9,"In da bodo podjetja tista, ki bodo gospodarstvo rešila."
31,"Ali pa drugo, da so samostojni in da jim država pomaga, da postanejo samostojni delavci, celodnevno in da zaposlijo vsaj še po enega in imamo takoj, banalno rečeno, 20.000 brezposelnih rešenih."
33,"Ne da bo nekdo delal osem ur ali spal v podjetju ali telefoniral za popoldan, ker vsi vemo, koliko časa delajo obrti in koliko časa delajo uradi in koliko časa se lahko kupuje."
24,"Jaz, če bom delal, tako kot moj delavnik do 17.00 ure, ne bom mogel imeti popoldne obrti in nisem nikomur nevoščljiv, da jo ima."
21,"Ampak sem za to, da v tem trenutku, ko imamo toliko brezposelnih, ta zakon ne potrebuje posebnega drugega odstavka 3. člena."
32,"Ker nekaj je treba razumeti, da tudi obrtniki, ki so danes v zelo težkem položaju, bodo dobili veliko konkurenco, kajti ti popoldanski delavci bodo lahko delali veliko ceneje in bo velika konkurenca."
13,"Če tega ne bomo opravili, zavedajmo se, da nikjer v državah nimajo tega."
10,"Avstrijci pravijo: Nismo tako bogati, da bi lahko popoldne delali."
9,"Če nekdo želi popoldne delati, ampak mora biti prijavljen."
6,To je pa druga plat medalje.
6,Zato bom glasoval proti temu zakonu.
40,"Ne vem, če bo kdo upal reči ""za zakon"" in pustiti 65.000 ljudi brezposelnih, da bodo jutri prosjačili pri tistem, ki osem ur že dela in bo še popoldne imel obrt, da bo še njemu popoldne lahko garal in delal."
6,Dopoldan pa bo čakal na sociali.
16,"In še druga plat medalje, da tem ljudem, ki so na sociali, ne moremo priskrbeti zaposlitev."
34,"Bodo morali hočeš nočeš delati, da si bodo izboljšali standard, tako kot smo slišali, delati pri nekom, ki je lepo dopoldne gospod v neki pisarni ali kjerkoli in popoldne ima bog ve kakšno agencijo."
29,"Privatnik je popoldan; imam živ primer v občini, da je pravobranilka in popoldan ima svetovalno obrt, da tako rečem, da ti lahko svetuje, kako boš to državo okrog prinesel."
11,To se dogaja pri nas in zato sem proti temu zakonu.
1,Hvala.
4,"Hvala lepa, gospod Feltrin."
4,Besedo ima gospod Klavora.
8,"Spoštovani zbor, spoštovano predsedstvo, Fedja Klavora, občina Tolmin."
16,"Želel bi opozoriti, zakaj bom glasoval za zakon in proti amandmajem, o katerih bomo pravzaprav razpravljali."
22,"Želim vas opozoriti na vse tiste posledice o odločanju pri stvari, ki je na videz sicer obrobna, to je o popoldanskem delu."
18,"Žal je to vprašanje postalo osrednje sporno vprašanje v tej zakonski materiji, kar pravzaprav ne zasluži take pozornosti."
39,"Dokaz je pa pravzaprav veliko nezaupanje v sistem, ki ga želimo zgraditi, nezaupanje v inštitucije, ki naj bi regulirale odnose v tej družbi in ker se vsega tega bojimo, skušamo neko dejavnost oz. inštitucijo, kot je popoldansko delo, ukinili."
4,Možnosti sta pravzaprav dve.
35,"Da se zakon sprejme tako, kot je predlagan in s tem rešimo problematiko popoldanskega dela na posebej demografsko ogroženih območjih, ki smo jih z zakonom tudi povsem točno opredelili, geografsko in pa po pravni poti."
44,"Druga možnost, ki se nakazuje in se bojim, da bo večina le glasovala za amandmaje in s tem ukinila ta amandma, ukinila to dejavnost, je, da bodo na številnih območjih, predvsem na obrobju ostali ljudje, ki so zdaj na ta način opravljali to dejavnost."
17,"Ne bo prizadet njihov socialni ali eksistenčni položaj, ampak prizadeta bo pravzaprav osnovna funkcija na teh območjih."
5,"Bom razložil s primeri, katera."
17,"V naši občini imamo okrog 220 teh popoldancev, če izključim center Tolmin jih ostane še okrog 160."
21,"Jaz sem poskušal v usklajevalnem postopku vključiti v zakone nov amandma, kjer bi to popoldansko delo omogočili na demografsko ogroženih območjih."
25,"Temu daje priložnost prav zakon o demografsko ogroženih območjih, kjer pravimo, naj bi posebej v vsaki zakonodaji in v vsaki materiji posebej obravnavali taka področja."
43,"Nisem uspel oz. morda zamudil ta trenutek, zato bi vas želel sedaj opozoriti, da med tistimi 160 popoldanci, ki opravljajo to dejavnost na našem področju, da to ni nikakršno pridobitništvo, temveč zagotavlja minimalni družbeni standard, zagotavlja neke osnovne vitalne funkcije na takih območjih."
5,Navedel bom nekaj konkretnih podatkov.
14,"Na Tolminskem je 6 trgovinic po teh vaseh, kot so Stražišče, Rud, Homec, Ponikve."
6,Marsikdo sploh ne pozna teh krajev.
22,"Na ta način deluje 10 gostiln: Gorenja, Trebuša, Šentviška Gora, Petrovo Brdo, Lobče, to so ključnega pomena za vsaj minimalno funkcioniranje življenja."
36,"Živelj je ostarel in maloštevilčen, to so same vasi v hribih, v večjih višinah in konkurence in ponudbe ni nikakršne, energije mladih, ki bi jim bila to neka konkurenčna zadeva tudi ni, ker tudi mladih ni."
52,"Ob navedenih dejavnostih, kot so te gostilnice, namenoma imenujem te gostilnice in trgovinice, ker to niso nobeni veliki ""kšefti"", delujejo tako še prenekatere servisne storitve, tudi za kmetijsko mehanizacijo, za gospodinjske pripomočke, delujejo še tradicionalne obrti in celo ročne montaže na domu, kjer se vsaj skozi ta inštitut omogoča neko zmanjšanje davka."
24,"Še nekaj moram poudariti, to dejavnost ne opravljajo ljudje, ki so zaposleni v katerikoli firmi, v katerikoli dejavnosti, ki jo torej popoldansko nudijo občanom."
46,"To so največ upokojenci, ki imajo neko znanje, ki so tako delovali prej in ki vidijo tukaj pomoč soseski, da ohranijo nekaj, kar je postopoma v desetletjih propadlo in če sedaj s tem zakonom oz. sprejetjem amandmaja to stvar črtamo, mislim, da bo škoda zadosti velika."
26,"Zato apeliram ob tem, posebej še na pripravljalce s področne zakonodaje, deloma je to že v delovnih osnutkih, da ta inštitut upoštevajo ustrezno v svojih zakonih."
15,"Imamo v postopku že zakon o trgovini in pa zakon o gostinstvu, tega notri ni."
34,"Posebej apeliram na ministra za obrt, da zamakne ta osnutek zakona o obrti, da s tem morda, v kolikor se danes ti amandmaji sprejmejo, le skozi zakon o obrti še omogočimo to popoldansko delo."
16,"Posebej sprašujem, s tem morda tudi sprožam vprašanje, ali ne bi zamaknili odločanje o teh amandmajih."
37,"Posebej vprašujem vse resorne ministre, kako bodo rešili potem to dejavnost, če nam vse te možnosti, ki sem jih navedel, sedaj trenutno nič ne koristijo, amandmaje pa sprejmejo, kako bodo te dejavnosti na takih območjih le omogočili."
12,"Prosil bi za odgovor, apeliral pa bi na vas, da ustrezno ravnate."
2,Hvala lepa.
3,"Hvala, gospod Klavora."
4,Besedo ima gospod Gros.
18,"Povedati moram, da bom glasoval proti zakonu, pri amandmaju pa se bom vzdržal, ker bom glasoval proti zakonu."
22,"Treba je povedati, da so bile tukaj podane razne dezinformacije, predvsem ni res, da popoldanski obrtniki plačujejo več davka kot redni obrtniki."
23,"Tudi je treba povedati, da popoldanski obrtniki ne plačujejo socialnih dajatev, da so tega oproščeni in da so zaradi tega v priviligiranem položaju."
47,"Treba je tudi povedati, da če zakona ne sprejmemo, popoldanska obrt ni zaprta, ker jo sedanji obrtni zakon dovoljuje, prav tako sedanji obrtni zakon dovoljuje vsakršno dejavnost, tudi za arhitekte in podobne poklice, tudi za zdravnike itn., kajti kar ni prepovedano po sedanji pravni ureditvi, je dovoljeno."
29,"Potem moram še povedati, da prejšnja oblast ni sprejela tega zakona, ker se je zavedala, da je to anahronizem, kajti zakon vpeljuje delitev na združeno delo in zasebno delo."
12,"In če bomo mi to vpeljali, v bistvu vpeljujemo star sistem nazaj."
15,"Treba je tudi povedati, da ta zakon slovi po tem, da ima doslej največ amandmajev."
11,Noben drugi zakon doslej še ni doživel toliko amandmajev kot ta.
16,"In pa še to je treba povedati, da pravzaprav sprejem tega zakona traja že tretje leto."
18,"No, to je praktično vse in za dobro obrti in gospodarstva apeliram na poslance, da glasujejo proti zakonu."
2,Hvala lepa.
2,Hvala lepa.
4,Besedo ima gospod Jakič.
3,Hvala za besedo.
6,"Spoštovani, Roman Jakič, Liberalno demokratska stranka."
23,"Začel bi prav s tiste pozicije, ko je gospod Gros zdajle govoril, da v bistvu lahko zdravniki, arhitekti in drugi intelektualci že delujejo."
13,Pobuda za nastanek tega zakona je prišla prav iz vrst te intelektualne sredine.
11,"Namreč zdravniki, arhitekti in drugi intelektualci nimajo možnosti opravljati zasebnega dela."
3,To je prvo.
29,"Drugo je, jaz sem se takrat prijavil, ko je govoril gospod Feltrin in sicer je zelo čustveno reagiral, kako ljudje ""zabušavajo"" dopoldne in popoldne v bistvu opravljajo popoldansko obrt."
22,"Rekel bi, da to ni stvar tega zakona, namreč stvar ""zabušavanja"" je problem delodajalca, ki lahko tako ""zabušancijo"" sanira na svoj način."
24,"Zato apeliram na poslance in tako bom tudi jaz glasoval za zakon o zasebnem delu in bom proti amandmaju mojega zbora, Zbora združenega dela."
1,Hvala.
2,Hvala lepa.
4,Besedo ima gospod Tomšič.
3,"Spoštovano predsedstvo, spoštovani!"
18,"Zopet je prišlo do neke vrste razdelitve po političnih barvah, mislim pa, da gre za popolnoma strokovno odločitev."
11,"Ti zakoni morajo biti približno taki, kakršni so v Evropski skupnosti."
22,"Marsikdo od vas je živel tam in ve točno, če je hotel karkoli delati popoldansko delo, je moral dobiti dovoljenje od delodajalca."
4,Potem je lahko delal.
12,"Te stvari bi mi morali zapisati, drugače absolutno ne pride v poštev."
2,Še nekaj.
30,"Mi smo celo do sedaj imeli, saj se spomnim, da je moral delavski svet v preteklih letih vedno dovoliti kakršnokoli popoldansko dejavnost, vsaj v večjih firmah je to vedno bilo."
7,"Ne vem, kako je bilo v manjših."
23,"Skratka, plediram in seveda sem za neke vrste popoldansko dejavnost, ker menim, da je to lahko tudi pričetek obrti oziroma odpiranje delovnih mest."
8,"To je bistvo, o katerem moramo danes razpravljati."
7,Ne smemo pričeti geneze novih delovnih mest.
14,"Morate razmisliti, da potrebuje nekdo veliko poguma, če hoče odpovedati službo in pričeti obrt."
15,"To pa je tisto, da vidi, ali bo šlo ali ima trg ali ga nima."
13,"Skratka, sem za to, da se popoldanske obrti dovoljujejo, če delodajalec to dovoli."
20,"Gre tudi za nelojalno konkurenco, saj je nekdo lahko v neki elektronski firmi in ne more popoldne delati iste stvari."
5,Saj to bi bila neumnost.
31,"Skratka, samo s temi amandmaji, ki sem jih tukaj povedal, je možno popoldansko obrt ali popoldansko dejavnost odpirati, in to velja za zdravnike in tudi druge poklice, drugače pa to ne."
10,"Če bi pa te amandmaje sprejeli, to potem seveda ukinjamo."
7,Zato ne moremo glasovati za take amandmaje.
2,Hvala lepa.
2,Hvala lepa.
4,Besedo ima gospod Prelovec.
4,Spoštovane poslanke in poslanci!
9,"Zdi se mi, da je tukaj tudi majhen nesporazum."
20,"Glede na izvajanje gospoda Klavora bi se reklo, da bomo s tem zakonom onemogočili vrsto ljudem v odročnih krajih delo."
18,"Pri glasovanju za ta zakon oziroma za amandma se bom jaz vzdržal, za zakon pa ne bom glasoval."
5,"Povedal bom pa točno, zakaj."
15,"Veseli me, da smo pokazali tako široko državotvornost, da se tako zelo zagrevamo za urejenost."
4,To me zelo veseli.
11,"Po drugi strani moramo vedeti, da se reorganizira tudi zbornični sistem."
29,"S to obrazložitvijo prihajam zelo precizno, namreč vemo, da bo v kratkem nastala trgovska zbornica oziroma je že, vemo, da bomo imeli obrtno zbornico, vemo, da imamo odvetniško zbornico."
27,"V vseh teh zbornicah so ljudje, ki so kvalificirani za svojo stroko in bodo od tu prihajali predlogi za novo čvrsto in eksaktno zakonodajo, za področno zakonodajo."
26,"Tako kot je iz Obrtnega združenja Slovenije prišlo mnogo pobud za obrtno zakonodajo, tako bo iz vseh teh zbornic prihajalo do eksaktnih predlogov urejanja njihove zakonodaje."
20,"V teh zakonodajah pa bodo gotovo inštrumenti, ki bodo urejali, kdo sme popoldne delati in kdo ne sme popoldne delati."
35,"Zaradi tega se mi ne zdi prav, da bi ta trenutek imeli pred seboj zakon, ki je nekje med ustavo in specialnim zakonom, to se pravi nek krovni zakon, ki bo v kratkem izgubil veljavo."
30,"To se pravi v kratkem, ko bomo vsa ta zakonodajna področja uredili, bo ta zakon izgubil popolni efekt in ga ne bomo več potrebovali, zato bom jaz pač glasoval proti."
2,Hvala lepa.
2,Hvala lepa.
4,Besedo ima gospod Mesiček.
6,"Spoštovano predsedstvo, spoštovane delegatke in delegati!"
7,Glasoval bom za zakon in proti amandmaju.
4,Naj na kratko utemeljim.
2,Prvi pomislek.
12,Razne oblike dejavnosti smo skušali onemogočati ves čas po drugi svetovni vojni.
11,"Vsi smo prepovedovali delo in vemo, kakšne posledice je to imelo."
15,"Druga pripomba, to da se šušmarstvo ne bo razmahnilo, če bi zakon ukinili, je iluzija."
33,"Šušmar vedno lahko tako poceni ponudi svojo storitev, da bo šušmarstvo bogato cvetelo, če oblika dela ne bo uzakonjena in to je moj drugi pomislek, da se zavzemam za uvedbo te oblike dela."
2,Tretji pomislek.
55,"Tu pa gre seveda za obseg dela in gre ali za to, da nekdo, ki ima možnosti nekaj malega zaslužiti, si s tem v popoldanskem času omogoči dodatno delo in bi se v določenem času lahko pokazalo, da mu to delo uspeva in bi iz tega popoldanskega delavca lahko v določenem času postal poklicni obrtnik."
62,"In prav zaradi tega, ker ne moreš biti gotov v trenutku, ko se nečesa lotevaš, ali boš uspel ali ne, sem za to, da omogočimo tem ljudem začeti popoldansko delo in jih potem na nek način kontrolirati, da bi se v določeni točki, ko dohodki postanejo tako veliki, da bi se lahko z njimi preživljali, po veljavnih zakonih spremenimo v poklicne obrtnike."
11,"To na kratko, zakaj se odločam za zakon in proti amandmaju."
2,Hvala lepa.
2,Hvala lepa.
29,"Besedo ima gospod Toplak, s tem da bi opozoril, da smo že slišali argumente za in proti, tako če ni nujno, bi prosil, da se ne prijavljate k besedi."
2,Hvala lepa!
4,Gre za določene nesporazume.
19,"Imam vtis, da se je tematika nekoliko že odmaknila in zato se nekatere razprave ne dotikajo vprašanja drugega odstavka."
11,"Gre pa za to, želim povedati, zakaj bom glasoval za amandma."
18,"Amandma predlaga, da zasebnik lahko opravlja dejavnost tudi postransko pod pogoji in na način, določenim s tem zakonom."
81,"Osebno pa menim, da bo posebni zakon o ljudski obrambi določal, kdaj bo smel imeti gospod Aksentijevi} popoldanski biznis, posebni cerkveni zakoni določajo, kdaj sme imeti duhovnik popoldanski poklic, posebni zdravstveni zakon bo določal, kdaj in pod kakimi pogoji sme doktor opravljati, ki je v državni oziroma v javni službi, še svoj privatni posel in posebni odvetniški zakon bo določal, kdaj sme in zakon o državnih uslužbencih, kdaj državni uslužbenec in zakon o sodiščih, kdaj sme imeti sodnik še popoldanski biznis."
15,"Obstoječi zakon o tem ničesar ne rešuje, zato bom glasoval za amandma, da se črta."
10,"Dovoljevanje s tem zakonom, generalno dovoljevanje popoldanskega oziroma dopolnilnega dela."
7,"Drugo vprašanje, zakaj bom glasoval proti zakonu."
43,"Zato, ker mislim - tu pa govorim izključno zopet z vidika stroke, ne s stališča stranke, ker na stranki nismo razpravljali in videlo se je, da stranke sploh nimajo strankarskih stališč, to se je tudi danes ugotovilo - moram pa reči, glasoval bom proti zakonu."
30,"Ta zakon ne spada v naš čas, ampak je samo nadaljevanka pred nekoč leta 1967 in potem 1969 predvidenega zveznega zakona o ličnom radu, kot protiutež zakona o udruženom radu."
25,"Leta 1971 smo dali to področje z ustavnimi amandmaji v republiško zakonodajno pristojnost in, razen ene republike za kratek čas, nobena republika ni tega uzakonila."
35,"Šele 20 let kasneje smo mi poskušali, jaz razumem tudi intencije izpred dveh let, konkretno takrat ZSMS, ki je želela koncepcijo ""udruženog rada"" združenega dela razbiti s podobnimi oblikami širjenja osebnega dela oz. zasebnega dela."
39,"Moram reči še to, osebno, če se sklicujem na akademika profesorja s področja gospodarskega prava, on meni, uspeli boste s tem zakonom razrušiti to, kar do danes ni uspelo na področju pravnega sistema nikomur, zato bom glasoval proti zakonu."
1,Hvala.
4,Hvala lepa gospod Toplak.
4,Besedo ima gospod Atelšek.
6,"Spoštovano predsedstvo, spoštovani poslanci in poslanke!"
15,"Občutek imam, da se ukvarjamo, kako bi delo prepovedali v tem kritičnem času v Sloveniji."
15,"Jaz mislim, da zakon ima svojo opravičilo in bom glasoval za zakon iz naslednjih razlogov:"
46,"1. Popoldanska obrt naj bi bila predpriprava za čisto obrt, kajti naše gospodarstvo še ne ustvarja dovolj pravih ali pa simpatičnih pogojev za razvoj obrti. če pogledamo zunaj, tovarnar praktično naredi svojega mojstra za obrtnika, mu da sredstva in mu da tudi program v največ primerih."
12,"Zato menim, da bi moral ta zakon le omejevati čas popoldanske obrti."
9,"Torej takrat, kadar se mora, ne v vseh primerih."
16,"Čipkarstvo, pletenje košar in ne vem, kdo še nam ne more biti nevarno z nekim zakonom."
15,Popolnoma se strinjam z gospodom Tomšičem in sem absolutno na tej praktični realizaciji tega zakona.
22,"V Nemčiji, recimo svetilke, tovarna svetilk ima vse montaže zunaj na domovih in te gospodinje delajo in je to njihov dodaten zaslužek."
30,"Pri nas bi morali tudi tako delati, seveda pa z vsemi drugimi zakoni pokasirati tisto, kar morajo plačati, dela pa naj vsak, vsaj dela naj ne omejujmo v tej situaciji."
2,Hvala lepa.
2,Hvala lepa.
4,Gospod Vodopivec ima besedo.
3,Spoštovani kolegi poslanci!
5,Ne razumem tega nasprotovanja zakonu.
34,"Poglejte, ljudem smo obljubljali pred volitvami, kako bodo v boljši blaginji itn., kako bodo te osebne iniciative, danes imamo vsak dan več nezaposlenih, kruh je vedno tanjši, mi pa poskušamo sedaj še to prepovedati."
8,"Poglejte, jaz bom samo nekaj iz praktične izkušnje."
9,"Podobno vzdušje sem začutil, ko sem prišel na občino."
27,"Takrat smo imeli 140 obrtnikov in zaposlenih in z liberalnim odnosom tudi do izdajanja teh popoldanskih obrti imamo danes v občini 1000 obrtnikov, nekaj manj, in zaposlenih."
7,"Potrebno je bilo malo poguma, malo liberalizma."
16,"Vsi so videli takrat, ko je bilo treba na komiteju to zagovarjati, podobno kot danes razpravljate."
22,"Dajmo ljudem možnost v teh časih, da imajo delo, kruh in ne se politizirati, ker je pač slučajno opozicijska stranka to predlagala."
1,Hvala.
2,Hvala lepa.
5,Naslednji ima besedo gospod Thaler.
4,"Hvala lepa, spoštovani zbor!"
14,"Rad bi kot predlagatelj zakona povedal, zakaj bom glasoval za zakon in proti amandmaju."
16,"Bilo je veliko s strani zelo konkretnega in jasnega lobija nasprotovanja temu zakonu, z veliko demagogije."
6,Osnovna filozofija tega zakona je svoboda.
35,"To, kar je bilo sedaj rečeno, če smo ljudem obljubljali - mi smo to poskušali že v prejšnjem režimu dovoliti, da legalno počnejo to, za kar so usposobljeni, kar jih veseli - potem moramo ta zakon sprejeti."
26,"Drugo vprašanje je pa zdaj ta, bi rekel, več ali manj postranski amandma k 2. odstavku 3. člena in seveda bolj pomembno nasprotovanje zakonu kot celoti."
21,"Tukaj se uporabljajo nizki udarci z asociacijami v srbohrvaščini na zakon o ""udruženom radu"" pa o ""ličnom radu"" in tako naprej."
11,"To je pač raven demanogije, o kateri niti ne bi polemiziral."
46,"Gre za to, da imamo trenutno veljaven zakon o podjetjih, ki pravne osebe ureja, imamo zakon o obrti, neurejeno je pa področje zasebnih, fizičnih oseb in ti ljudje, ki jih je prej gospod Kopač navedel vsaj kakih 10, se ne more registrirati in to je dejstvo."
14,"Problem je pa v tem, da ti ljudje nimajo svojega odbora v tej skupščini."
30,"Pa čeprav jih 10.000 in bi glede na svoje število bili upravičeni imeti dva poslanca v tem parlamentu, ampak nimajo svoje politične stranke in ne morejo tukaj zastopati svojih interesov."
71,"In če je logično, da Odbor za podjetništvo in obrt nasprotuje temu zakonu v bistvu v celoti, zato ker hoče svoj monopolni položaj na mnogih področjih, ti konkretni ljudje, ki v svojem vsakdanjem življenju opravljajo ta obrtni biznis in se bojijo konkurence, potem je naloga tega parlamenta, ki zastopa nacionalne interese vseh slovenskih prebivalcev tudi teh 10.000 zasebnikov, ki se ne morejo registrirati, da jim to omogoči, da ta zakon sprejme."
9,Gre konec koncev tudi za kvaliteto življenja vseh nas.
26,"Mi še nekaj časa ne bomo imeli področnih zakonov za vsa ta področja, ki bodo urejala te zadeve, o katerih je bilo tudi tukaj marsikaj rečeno."
8,"Ta zakon omogoča registracijo, in to je bistveno."
16,"Piše pa tudi v tem zakonu, da bodo področni zakoni konkretneje določali pogoje za zaposlovanje itn."
23,"Seveda se mi s tem strinjamo in si želimo, da bi bilo na podlagi tega zakona s področnimi zakoni vse to čimprej urejeno."
12,"Problem te popoldanske obrti je pa, da je res zasedaj še dovoljena."
56,"Toda vemo, da prihaja v skupščino obrtni zakon in zelo se bojim, da bo v dveh mesecih ta popoldanska obrt s tistim zakonom, ki bo seveda močno podprt s strani enega odbora, ker nimamo kontra odbora teh popoldancev, da bodo popoldanci ukinjeni in je treba s tem zakonom dovoliti dihati tudi po sprejemu novega obrtnega zakona."
41,"Tako, da v imenu tega, v imenu svobode, če si lahko dovolim malo bolj vzvišene demagogije, da naj ljudje delajo to, kar jih veseli, zaslužijo za svoje življenje in ob tem tudi plačajo davke, vas pozivam, da glasujete za ta zakon."
2,Hvala lepa.
10,"S tem se je izčrpalo to, kar je bilo prijavljenih."
5,Gospod Golija se še prijavlja.
4,Nisem imel namena diskutirati.
39,"Ker pa vidim, da hočejo nekateri zavajati in ugotavljajo, da popoldanska obrt ni dovoljena, vam moram povedati, po zdajšnjem zakonu je popoldanska obrt dovoljena in tudi po novem zakonu bo verjetno to tako regulirano in bo urejena in dovoljena."
52,"Zato mislim, da naj to področje urejuje zakon o obrti in če bomo mi zdaj sprejeli posebni zakon, zakon o zasebnem delu, potem imamo na enem področju dva zakona, ki se križata, ki prihajata v kolizijo in mi vedno delamo v tej smeri, da stvari zakompliciramo, ne pa, da bi bile enostavne."
7,Stvari ne bodo pregledne in bodo nemogoče.
8,Potem bi rekel k tej situaciji še naslednje.
6,Zakaj so nekateri proti temu zakonu?
28,"Zaradi tega, ker smo v praksi videli, kako je možno, da ljudje v družbenem sektorju potem lastne interese speljejo po stranskih poteh in se na ta način okoriščajo."
36,"Jaz mislim, te stvari bo moral urejevati obrtni zakon in ko bo še rešen problem lastninjenja, potem problema teh popoldanskih obrti sploh ne bo več, ker ga bo lastnina avtomatsko izločila, tako kot v drugih državah."
25,"Kje v Avstriji ali Nemčiji si kdo upa, če je direktor firme ali pa komercialist, kdo si upa, imeti še popoldansko obrt in še ""fušati""."
33,"Mi smo za to, da se popoldanska obrt uzakoni v obrtnem zakonu, da se da možnost vsakemu, pospešujemo, da se nove obrti odpirajo, ampak ne na ta način, kot je zdaj tu mišljeno."
16,"Mislim, da bi bilo to nepregledno, zato bom tudi glasoval za amandma in pa proti zakonu."
1,Hvala.
2,Hvala lepa.
2,Gospod Golobič.
14,"Prav na to diskusijo, ki jo je imel zdaj gospod Golija, bi nekaj rekel."
23,"Namreč, v imenu zaščite te prepovedi popoldanske obrti se preprosto rečeno želi tukaj preprečiti opravljati neko popoldansko dejavnost vsem drugim segmentom te populacije."
37,"Če bo nov obrtni zakon - verjamem, da bo in je sposoben in bo lahko uredil popoldansko obrt, vendar ne bo uredil tega, kar je pa bistveno pri tem zakonu o zasebni dejavnosti za celo vrsto drugih področij."
14,"Po drugi strani, prej sem od diskusije gospoda Toplaka res pričakoval kakšne strokovne argumente."
41,"Žal je bilo vse bolj na ravni sintagme, ki je bila nekoč že tu uporabljena, pravnega čustvovanja, namreč rečeno je bilo takole, da bo področni zakon recimo za zdravstvo urejal, ali lahko nek zdravnik opravlja tovrstno dejavnost tudi popoldan oz. zasebno."
20,"Problem so prav tisti ljudje, ki pa niso, gre za tiste zdravnike, ki so sedaj v teh zdravstvenih ustanovah zaposleni."
28,"Kaj pa tisti, ki bodo to opravljali kot svojo edino dejavnost, da tako rečem, kot svoj poklic, ne pa da bi imeli to še dodatno poleg druge dejavnosti."
12,"Skratka, na ta način se poskuša preprečiti tem ljudem opravljati to delo."
50,"Če zakon res ne sodi v ta čas, potem cela vrsta argumentov, ki so bili tukaj navedeni proti temu zakonu, je to očitno za to, ker ta čas še ni tisti čas, ki smo mislili, da bo po teh volitvah in v tem obdobju prišel tudi z delom te skupščine."
1,Hvala.
26,"Ker se kar naprej še prijavljajo tisti, ki bi radi obrazložili svoj glas, sedaj povprašam vse prisotne, kdo še čuti potrebo, da mora obrazložiti svoj glas?"
19,"Poznejših prijav ne mislim sprejemati, ker mislim, da mora biti vsakemu jasno ali želi obrazložiti svoj glas ali ne."
12,"G. Buser se je prijavil, Podobnik, še kdo, g. Štefančič, g. Zlobec."
5,"Dobro, g. Buser ima besedo."
2,Lepo pozdravljeni!
13,"Res danes sedim tamkaj zadaj in sem že tako naglušen, pa ne slišim."
24,"Sedaj vidim, da pravzaprav naprave delujejo v redu, samo se jih ne znamo posluževati, kot je potrebno, da nekdo blizu tega ""gobezdala"" enostavno stopi."
14,"G. Toplaka bi vprašal, kaj to pravno pomeni, če izglasujemo amandma, zakona pa ne."
7,Ali to potem kaj pomeni ali nič?
30,"Pa še naslednje, rekel bi takole, da moram v tem primeru verjeti res starim obrtniškim mačkom in v tem primeru g. Grosu, ki pravi, da nihče popoldanske obrti ne prepoveduje."
16,"Potem se pravi, da nikomur ne prepovedujemo doma delati, celo svetilke ali členov za svetilke itn."
15,"Inteligenti pa, vam povem, kot inteligentu mi dosedaj nihče ni prepovedal popoldan v službi delati."
7,Res pa za to nisem dobil plačano.
35,"Če pa hočemo podjetja in naše res slavne in čislane ustanove izvleči iz takega čudnega stanja, bomo morali kljub temu nekaj še delati, za kar ne bomo dobili plačano, saj po petih letih bo bolje."
9,G. Toplak vas pa bi prosil za uradno obrazložitev.
1,Hvala.
15,"No, glede tega, da je to kot vprašanje, čeprav takih vprašanj v tej točki nimamo."
32,"Gre pa za to, seveda če zakon ni sprejet, je povsem jasno, da sprejem amandmaja nič ne pomeni in mislim, da je bilo vprašanje mišljeno povsem retorično in vsakršno odgovarjanje ni potrebno."
5,Naslednji ima besedo g. Podobnik.
10,"Spoštovani, jaz bi predvsem postavil samo eno vprašanje, moram reči ..."
6,Vprašanje smo razčistili že v razpravi.
4,Obrazložil bom svoje stališče.
47,"Vendar bi na vse, kar je bilo pri obrazložitvi stališč povedanega, v tem primeru sam sebe pri obrazložitvi stališč vprašal, kaj se bo zgodilo, če mi danes zakon sprejmemo ali pa če ga ne sprejmemo s temi ljudmi, o katerih je prej govoril g. Klavora iz Tolmina."
30,"Samo konkretno vprašanje glede teh trgovinic in drugih nerentabilnih ali slabo rentabilnih takih in podobnih poslovalnic, ki so vse kot neke vrste popoldanska obrt in seveda samo še moje stališče."
9,"Sem za to, da se ne daje potuhe komerkoli."
43,"Sem pa proti temu, da bi onemogočali delo na takih področjih, kjer stvari niso rentabilne in seveda gre za drugo vprašanje, kot za vprašanje na tistih področjih delovanja, kjer je velika konkurenca in je vprašanje popoldanske obrti nelojalna konkurenca redni obrti ali podjetništvu."
82,"Torej, če ta stvar ni onemogočena in gre samo za neko normalno poslovanje in podatki, ki jih morajo dati ti ljudje, se pravi tudi te trgovine, kot vsi drugi, potem menim, da je treba postaviti dejansko tako zakonodajo, ki ne bo omogočala tovrstne, na nek način tudi nelojalne konkurence in v tem smislu podpiram stališča obrtnikov konkretno za to, da če je to res, kar je bilo tukaj izrečeno, da se to ne onemogoča, da se torej zakon kot tak ne sprejme."
1,Hvala.
6,Hvala gospod Štefančič ima naslednjo besedo.
6,"Spoštovano predsedstvo, spoštovane poslanke in poslanci!"
11,"Torej, sem za zasebno delo in sem tudi za popoldansko delo."
22,"Glede na to pa, da uvajanje evropskega delovnega časa utegne onemogočati popoldansko delo predlagam, da bi uvedli še večerno in nočno delo."
1,Hvala.
5,Gospod Zlobec ima naslednji besedo.
2,Lep pozdrav!
16,"Glasoval bom, seveda, za zakon in proti amandmaju, zato, ker je to, seveda, stvar zdrave pameti."
19,"Vprašal bi, zakaj so obrtniki proti zakonu in za amandma, če v isti sapi trdijo, da je vse dovoljeno."
12,V resnici gre za poskus kontrole in vzdrževanja in ustvarjanja novih privilegijev.
12,"To smo doslej vsi tukaj, ki sedimo v skupščini, že večkrat doživeli."
6,"Prav glede vprašanj, povezanih z obrtniki."
17,"Z zakonom, z novim zakonom in z uničenjem zakona o zasebnem delu bi se radi otresli konkurence."
4,To je popolnoma jasno.
32,"In vse govoričenje o tem, kako bi teh desettisoč ljudi, ki popoldne delajo, nehalo delati, in bi s tem 60.000 nezaposlenih dobili službo, oprostite, take demagogije pa že nekaj let nisem slišal."
16,"In samo še to, na področju literature nas na Slovenskem najmanj 90 % izvaja, takorekoč, popoldansko obrt."
10,A bodo zdaj obrtniki namesto nas pisali pesmi in romane?
1,Hvala.
2,Hvala lepa.
5,Besedo ima Anton Ervin Schwarzbartl.
9,Do teh volitev sem bil tudi jaz popoldanski obrtnik.
17,"Ne vem, koliko od današnjih razpravljalcev je utemeljevalo svoj glas na osnovi svojega dejanskega stanja in prakse."
11,"In, če mi dovolite, bi bil iskren in pošten do sebe."
14,"Mislim, da v tej skupščini, kar povem, ni nujno, da sem za to kaznovan."
7,Tako je nekako napisano v naših aktih.
17,"In se za to ne mislim iti demagogijo, ki sem je pa tukaj danes bil precej deležen."
15,"Ko sem bil popoldanski obrtnik intelektualnih storitev firme Manager, je moje dopoldansko delo precej trpelo."
32,"To sem zdaj iskreno povedal in če me bo kdaj kdo za to prijel in hotel nazaj tisti del osebnega dohodka, ki je bil s tem prikrajšan, se bom zelo težko branil."
14,"Drugič: področni zakoni naj uredijo branžno intelektualno delo, obrtni zakon naj opredeli obrtno delo."
28,"V svojem podjetju si ne znam predstavljati, da bom dovolil intelektualcem popoldansko delo, ker sem trdno prepričan, da bo njihova delovna storilnost v rednem delovnem času krepko opešala."
8,"In še, moj službeni telefon bo krepko obremenjen."
20,"In zato, ker menim, da je moje stališče edino na tak način sprejemljivo, bom glasoval proti zakonu in za amandma."
2,Hvala lepa.
3,Še gospod Frelih.
4,"Spoštovano predsedstvo, spoštovani poslanci!"
12,"Oglašam se kot predstavnik občine Cerknica in območij, ki povečujejo demografsko praznenje."
5,Zato bom glasoval za zakon.
16,"Razlogi: zelo slaba je perspektiva države, družbe, ki ljudem onemogoča in jih ne spodbuja k delu."
8,"Ponavljam za tiste, ki so to že potrdili."
10,Drugo: nadaljuje se nezaupanje v organe kontrole in spremljanja evidenc.
25,"Tretje, kar je zelo pomembno: še vedno ne vidimo Slovenije kot celote, vidimo samo centre, vidimo samo bogate, ne vidimo revnih, ne vidimo manj sposobnih."
4,Četrto: naprej ohranjamo monopole.
1,Neumnost.
10,In zadnje: še povečali bomo razkorak med razvitimi in nerazvitimi.
2,Hvala lepa.
2,Hvala lepa.
15,"Pred glasovanjem smo povedali vsak, za kaj bo glasoval, zdaj pa, lahko preidemo na glasovanje."
32,"Najprej o amandmaju Zbora združenega dela, da se drugi odstavek 3. člena črta in s tem povezane redakcijske popravke v 13. in 21. členu, v katerih se v vsakem črta zadnja alinea."
6,"Preden glasujemo, ugotovimo prisotnost v zborih."
4,"Najprej Družbenopolitični zbor, prosim!"
2,Zbor občin?
3,Zbor združenega dela?
7,"Ugotavljam, da so vsi trije zbori sklepčni."
31,"Glasujemo o amandmaju Zbora združenega dela k drugemu odstavku 3. člena z redakcijskimi popravki v 13. in 21. členu, kot ste slišali se amandma glasi: drugi odstavek 3. člena se črta."
13,"Kdor je za ta amandma, glasujemo seveda vsi, ker je to skupna seja."
5,"Kdor je za, naj glasuje!"
3,Kdo je proti?
4,Se je kdo vzdržal?
5,"Ugotavljam, da amandma ni sprejet."
11,Glasovati moramo še o predlogu zakona o zasebnem delu v celoti?
9,"Prisotnost se medtem ni spreminjala, zato lahko kar glasujemo."
7,"Kdor je za predlog zakona, naj glasuje!"
3,Kdo je proti?
4,Se je kdo vzdržal?
9,"Ugotavljam, da predlog zakona o zasebnem delu ni sprejet."
22,Prehajamo na odločanje O SPORNIH VPRAŠANJIH PRI PREDLOGU ODLOKA O SPREMEMBI ODLOKA O SESTAVI IN ŠTEVILU ČLANOV ZAKONODAJNO-PRAVNE KOMISIJE SKUPŠČINE REPUBLIKE SLOVENIJE.
80,"Komisija Skupščine Republike Slovenije za volitve, imenovanja in administrativne zadeve je za sejo Družbenopolitičnega zbora, Zbora občin in Zbora združenega dela Skupščine Republike Slovenije dne 25.11. predložila predlog odloka o spremembi odloka o sestavi in številu članov Zakonodajno-pravne komisije Skupščine Republike Slovenije, s katerim je predlagala, da se v prvem odstavku 1. točke odloka o sestavi in številu članov Zakonodajno-pravne komisije Skupščine Republike Slovenije številka 11 nadomesti s številko 13, to je povečanje števila članov te komisije za 2 člana."
14,Zbor občin Skupščine Republike Slovenije je na 7. seji dne 25.11.1990 predlog odloka sprejel.
23,Družbenopolitični zbor na svoji 7. seji istega dne in Zbor združenega dela na 8. seji istega dne 25.10.1990 pa tega odloka nista sprejela.
73,"Komisija Skupščine Republike Slovenije za volitve, imenovanja in administrativne zadeve je na 11. seji dne 12.11.1990 sprejela mnenje, s katerim je vztrajala pri predlogu odloka o spremembah odloka o sestavi in številu članov Zakonodajno-pravne komisije in zato predlagala, da usklajevalna komisija na podlagi mnenja Komisije Skupščine Republike Slovenije za volitve, imenovanja in administrativne zadeve po 308. členu Poslovnika Skupščine Republike Slovenije sestavi sporazumen predlog in ga predloži v sprejem zborom Skupščine Republike Slovenije."
30,Skupna komisija za usklajevanje odloka o spremembi odloka o sestavi in številu članov Zakonodajno-pravne komisije Skupščine Republike Slovenije je na seji dne 20.11.1990 z večino glasov pripravila naslednji sporazumni predlog:
81,"Skupna komisija podpira predlog odloka o spremembi odloka o sestavi in številu članov Zakonodajno-pravne komisije Skupščine Republike Slovenije, s katerim se v prvem odstavku 1. točke odloka o sestavi in številu članov Zakonodajno-pravne komisije številka 11 nadomesti s številko 13, s čemer se poveča število članov te komisije za 2 člana, s tem da se vrne usklajevanje v politične organizacije v klubih delegatov vseh 13 članov Zakonodajno-pravne komisije ter se usklajen predlog ponovno predloži Komisiji za volitve, imenovanja in administrativne zadeve."
41,Zbor občin in Zbor združenega dela sta na nadaljevanju 8. seje 27.11.1990 oziroma 10. seje dne 20.11.1990 z večino glasov sprejela sporazumni predlog skupne komisije za usklajevanje odloka o spremembi odloka o sestavi in številu članov Zakonodajno-pravne komisije Skupščine Republike Slovenije.
49,"Družbenopolitični zbor pa je na nadaljevanju 8. seje dne 27.11.1990 z večino glasov zavrnil sporazumni predlog skupne komisije za usklajevanje odloka o spremembi odloka, ker nasprotuje določbam Poslovnika Skupščine Republike Slovenije, zlasti 160. člena poslovnika, ki določa, da se predsednik, podpredsednik in člani delovnega telesa volijo za štiri leta."
66,"Glede na tako situacijo Komisija za volitve, imenovanja in administrativne zadeve ugotavlja, da naj se postopek za sprejem odloka o spremembi odloka o sestavi in številu članov Zakonodajno-pravne komisije nadaljuje v skladu s četrtim odstavkom 1. točke 73. amandmaja k Ustavi Republike Slovenije, če tako zahteva eden od pristojnih zborov Skupščine Republike Slovenije, in sicer tako, da o spornem vprašanju odločajo pristojni zbori na skupni seji."
14,"Zbor občin je predlagal, da se o spornem vprašanju odločajo zbori na skupni seji."
12,"Torej smo na tem, da glasujemo o sporazumnem predlogu, ki se glasi:"
89,"Skupna komisija podpira predlog odloka o spremembi odloka o sestavi in številu članov Zakonodajno-pravne komisije Skupščine Republike Slovenije, s katerim se v prvem odstavku 1. točke odloka o sestavi in številu članov Zakonodajno-pravne komisije Skupščine Republike Slovenije, Ur.l. RS, štev.: 25/90 številka 11 nadomesti s številko 13, s čemer se poveča število članov te komisije za dva člana s tem, da se vrne usklajevanje v politične organizacije v klubih delegatov vseh 13 članov Zakonodajno-pravne komisije ter se usklajen predlog ponovno predloži Komisiji za volitve, imenovanja in administrativne zadeve."
5,Glasovali bomo o tem predlogu.
6,Želi kdo tukaj obrazložiti svoj glas?
3,Prehajamo na glasovanje.
5,Najprej ugotovimo prisotnost po zborih.
2,Družbenopolitični zbor
2,", Zbor občin"
3,", Zbor združenega dela"
6,"Ugotavljam, da je skupna seja sklepčna."
5,Glasujemo o pravkar prebranem predlogu.
7,"Kdo je za predlog, naj prosim, glasuje."
3,Je kdo proti?
4,Se je kdo vzdržal?
30,"Ugotavljam, da je sporazumni predlog skupne komisije k predlogu odloka o spremembi odloka o sestavi in številu članov Zakonodajno-pravne komisije sprejet z večino glasov vseh delegatov vseh zborov na seji."
13,S tem zaključujem 3. delovno skupno sejo vseh treh zborov Skupščine Republike Slovenije.
17,"Hkrati pa vas opozarjam, da ostanete tukaj, ker bo takoj v nadaljevanju skupna seja vseh treh zborov."
3,Še dve obvestili.
22,"Predsednik Komisije za volitve, imenovanja in administrativne zadeve obvešča, da bo 19. seja takoj po skupni seji zborov v sobi 311/III."
37,"Predsednik Zakonodajno-pravne komisije pa prosi, naj vas obvestim, da bo Zakonodajno-pravna komisija danes nadaljevala svojo sejo ob 14. uri v sobi 209/II, obravnavala bo amandmaje k predlogom aktov, ki jih naši zbori obravnavajo danes oziroma jutri."
20,"Jutri, 7.3. pa bo ob 8. uri v sobi 209/II seja Zakonodajno-pravne komisije, na kateri bo obravnavala stanovanjski zakon."
9,Po tej skupni seji pa bomo nadaljevali po zborih.
